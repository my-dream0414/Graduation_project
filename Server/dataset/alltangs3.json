[
  {
    "title": "送从弟删东归",
    "author": "张籍",
    "id": "9228894a-0c26-451a-8328-110d7fae7f42",
    "content": [
      "云水东南两月程，贪归庆节马蹄轻。",
      "春桥欲醉攀花别，野路闲吟触雨行。",
      "诗价已高犹失意，礼司曾赏会成名。",
      "旧山风月知应好，莫向秋时不到京。"
    ]
  },
  {
    "title": "与友人过山寺",
    "author": "戴叔伦",
    "id": "a75e3e5f-b328-44e8-8294-5f1b1a5e1c0c",
    "content": [
      "共有春山兴，幽寻此日同。",
      "谈诗访灵彻，入社愧陶公。",
      "竹暗闭房雨，茶香别院风。",
      "谁知尘境外，路与白云通。"
    ]
  },
  {
    "title": "伤妓人董氏四首 三",
    "author": "张说",
    "id": "c0c2287d-651f-404b-a250-4fc0e81752d5",
    "content": [
      "旧亭红粉阁，宿处白云关。",
      "春日双飞去，秋风独不还。"
    ]
  },
  {
    "title": "寄驾部郎中",
    "author": "徐铉",
    "id": "24b081e5-e3f6-4779-8693-b62ad1959028",
    "content": [
      "贱子乖慵性，频为省直牵。",
      "交亲每相见，多在相门前。",
      "君独疎名路，为郎过十年。",
      "炎风久成别，南望思悠然。"
    ]
  },
  {
    "title": "招友人游春",
    "author": "杜光庭",
    "id": "268a3ed6-dad4-4c42-ae5f-30e283589193",
    "content": [
      "难把长绳系日乌，芳时偷取醉功夫。",
      "任堆金璧磨星斗，买得花枝不老无。"
    ]
  },
  {
    "title": "自遣诗三十首 十一",
    "author": "陆龟蒙",
    "id": "d9ebadf4-3edc-46f8-9842-c959ce59e0a4",
    "content": [
      "昔闻庄叟迢迢梦，又道韩生苒苒飞。",
      "知有姓名聊寄问，更无言语抱斜晖。"
    ]
  },
  {
    "title": "酬谈校书长安秋夜对月寄诸故旧",
    "author": "武元衡",
    "id": "6686869d-f1aa-43f9-9159-7a55ba801eaf",
    "content": [
      "故园千里渺遐情，黄叶萧条白露生。",
      "惊鹊遶枝风满幌，寒钟送晓月当楹。",
      "蓬山高价传新韵，槐市芳年挹盛名。",
      "莫怪孔融悲岁序，五侯门馆重娄卿。"
    ]
  },
  {
    "title": "十九",
    "author": "王梵志",
    "id": "82dd5162-0198-4e46-b85c-5649faaaca61",
    "content": [
      "主人相屈至，客莫先入门。",
      "若是尊人处，临时自朾门。"
    ]
  },
  {
    "title": "元日呈李逢吉舍人",
    "author": "杨巨源",
    "id": "32e7e766-c424-4232-8188-8f65fdceead0",
    "content": [
      "华夷文物贺新年，霜仗遥排凤阙前。",
      "一片彩霞迎曙日，万条红烛动春天。",
      "称觞山色和元气，端冕炉香叠瑞烟。",
      "共说正初当圣泽，试过西掖问群贤。"
    ]
  },
  {
    "title": "襄阳席上呈于司空",
    "author": "马戴",
    "id": "8ccc2a03-4704-4b2a-86c1-645d3a669a46",
    "content": [
      "花枝临水复临堤，也照清江也照泥。",
      "寄语东君好擡举，夜来曾伴凤皇栖。"
    ]
  },
  {
    "title": "喜遇刘二十八偶书两韵联句",
    "author": "裴度",
    "id": "d2363f79-9196-4ea4-b497-a4b677f6a600",
    "content": [
      "病来佳兴少，老去旧游稀。",
      "笑语纵横作，杯觞络绎飞。",
      "清谈如水玉，逸韵贯珠玑。",
      "高位当金铉，虚怀似布衣。",
      "已容狂取乐，仍任醉忘机。",
      "舍眷将何适，留欢便是归。",
      "凤仪常欲附，蚊力自知微。",
      "愿假尊罍末，膺门自此依。"
    ]
  },
  {
    "title": "卖残牡丹",
    "author": "鱼玄机",
    "id": "2508eb4f-b21a-4021-b4cb-3a6b6faa4372",
    "content": [
      "临风兴叹落花频，芳意潜消又一春。",
      "应为价高人不问，却缘香甚蝶难亲。",
      "红英只称生宫里，翠叶那堪染路尘。",
      "及至移根上林苑，王孙方恨买无因。"
    ]
  },
  {
    "title": "春日宴魏万成湘水亭",
    "author": "刘长卿",
    "id": "3bba59d0-7837-4edd-9651-efabe2d9753f",
    "content": [
      "何年家住此江滨，几度门前北渚春。",
      "白发乱生相顾老，黄莺自语岂知人。"
    ]
  },
  {
    "title": "江上别流人",
    "author": "孟浩然",
    "id": "6801f70a-aaf2-46ae-beab-bd2e567fc047",
    "content": [
      "以我越乡客，逢君谪居者。",
      "分飞黄鹤楼，流落苍梧野。",
      "驿使乘云去，征帆沿溜下。",
      "不知从此分，还袂何时把。"
    ]
  },
  {
    "title": "春尽日",
    "author": "韩偓",
    "id": "735d0f6c-1338-4d36-a741-3cb60712902b",
    "content": [
      "树头初日照西檐，树底蔫花夜雨沾。",
      "外院池亭闻动锁，后堂阑槛见垂帘。",
      "柳腰入户风斜倚，榆荚堆墙水半淹。",
      "把酒送春惆怅在，年年三月病厌厌。"
    ]
  },
  {
    "title": "孟夫子生生亭赋",
    "author": "卢仝",
    "id": "a7a08144-c10f-44ef-8558-7064cc123c68",
    "content": [
      "玉川子沿孟冬之寒流兮，辍櫂上登生生亭。",
      "夫子何之兮，面逐云没兮南行。",
      "百川注海而心不写兮，落日千里凝寒精。",
      "予日衰期人生之世斯已矣，爰为今日犹犹岐路之心生。",
      "悲夫！南国风涛，鱼龙畜伏。",
      "予小子戆朴，必不能济夫子欲。",
      "嗟自慙承夫子而不失予兮，传古道甚分明。",
      "予且广孤目遐賷于天壤兮，庶得外尽万物变化之幽情。",
      "然后慙愧而来归兮，大息吾躬于夫子之亭。"
    ]
  },
  {
    "title": "贻蜀五首 病马诗寄上李尚书",
    "author": "元稹",
    "id": "18891019-da60-4001-9f72-f2e0170954f1",
    "content": [
      "万里长鸣望蜀门，病身犹带旧疮痕。",
      "遥看云路心空在，久服盐车力渐烦。",
      "尚有高悬双镜眼，何由竝驾两朱轓。",
      "唯应夜识深山道，忽遇君侯一报恩。"
    ]
  },
  {
    "title": "过野叟居",
    "author": "马戴",
    "id": "a0f122f8-e54c-4cb3-a85e-3e6f59e8a21e",
    "content": [
      "野人闲种树，树老野人前。",
      "居止白云内，渔樵沧海边。",
      "呼儿采山药，放犊饮溪泉。",
      "自著养生论，无烦忧暮年。"
    ]
  },
  {
    "title": "游长宁公主流杯池二十五首 十六",
    "author": "上官昭容",
    "id": "f44c2a8c-9a5a-4056-a0f0-a6b06e943b1e",
    "content": [
      "泉石多仙趣，岩壑写奇形。",
      "欲知堪悦耳，唯听水泠泠。"
    ]
  },
  {
    "title": "杂曲歌辞 东飞伯劳歌",
    "author": "李峤",
    "id": "006d90dd-df34-4d79-af85-99e7e7d497bf",
    "content": [
      "传书青鸟迎箫凤，巫岭荆台数通梦。",
      "谁家窈窕住园楼，五马千金照陌头。",
      "罗裙玉佩当轩出，点翠施红竞春日。",
      "佳人二八盛舞歌，羞将百万呈双娥。",
      "庭前芳树朝夕改，空驻妍华欲谁待。"
    ]
  },
  {
    "title": "杂曲歌辞 少年行四首 三",
    "author": "王维",
    "id": "6acd85a2-fea8-4875-83c5-6ef888f875bc",
    "content": [
      "出身仕汉羽林郎，初随骠骑战渔阳。",
      "孰知不向边庭苦，纵死犹闻侠骨香。"
    ]
  },
  {
    "title": "题奉国寺",
    "author": "陆海",
    "id": "bacafdae-4b3f-4a78-8061-931d80385e3a",
    "content": [
      "新秋夜何爽，露下风转凄。",
      "一磐竹林外，千灯花塔西。"
    ]
  },
  {
    "title": "游云门",
    "author": "元稹",
    "id": "23b02d63-237c-476b-98bc-a1de6f2c2651",
    "content": [
      "遥泉滴滴度更迟，秋夜霜天入竹扉。",
      "明月自随山影去，清风长送白云归。"
    ]
  },
  {
    "title": "山中五绝句 岭上云",
    "author": "白居易",
    "id": "76311dbf-41e9-48b4-a738-4022d541cba7",
    "content": [
      "岭上白云朝未散，田中青麦旱将枯。",
      "自生自灭成何事，能逐东风作雨无。"
    ]
  },
  {
    "title": "君山祠",
    "author": "周岳秀",
    "id": "5e35a9f8-f951-4d7c-8f99-b967ce7a2df4",
    "content": [
      "万顷湖波浸碧天，旌封香火几千年。",
      "风涛澎湃鱼龙舞，栋宇峥嵘燕雀迁。",
      "远岫光中浓淡树，斜阳影里往来船。",
      "江河愿借吹嘘便，应有神功在目前。"
    ]
  },
  {
    "title": "杂曲歌辞 杨柳枝 一",
    "author": "薛能",
    "id": "15fdfac2-e4e5-4b8a-b766-47eb1c570459",
    "content": [
      "华清高树出离宫，南陌柔条带暖风。",
      "谁见轻阴是良夜，瀑泉声畔月明中。"
    ]
  },
  {
    "title": "奉和望月应魏王教",
    "author": "褚亮",
    "id": "bdfbb09a-d41f-49bc-a7e7-4ed6c9335d71",
    "content": [
      "层轩登皎月，流照满中天。",
      "色共梁珠远，光随赵璧圆。",
      "落影临秋扇，虚轮入夜弦。",
      "所欣东馆里，预奉西园篇。"
    ]
  },
  {
    "title": "贼中与严越卿曲江看花",
    "author": "卢纶",
    "id": "859029cc-5ab7-4855-9de7-68c231882523",
    "content": [
      "红枝欲折紫枝殷，隔水连宫不用攀。",
      "会待长风吹落尽，始能开眼向青山。"
    ]
  },
  {
    "title": "贻钓鱼李处士",
    "author": "谭用之",
    "id": "fe9ed2e7-f3e1-47cb-b382-e0e1a8338eb7",
    "content": [
      "罢吟鹦鹉草芊芊，又泛鸳鸯水上天。",
      "一棹冷涵杨柳雨，片帆香挂芰荷烟。",
      "绿摇江澹萍离岸，红点云疎橘满川。",
      "何处邈将归画府，数茎红蓼一渔船。"
    ]
  },
  {
    "title": "听晓角",
    "author": "贯休",
    "id": "2eefe0f8-ef53-45d1-9bf4-43935fd784f9",
    "content": [
      "三会单于满阁风，五行无忒月朦胧。",
      "如何十万家休戚，只在呜呜咽咽中。"
    ]
  },
  {
    "title": "送陆澧还吴中",
    "author": "李嘉祐",
    "id": "2ae993ab-d22e-4fd2-ab42-db08325f8452",
    "content": [
      "瓜步寒潮送客，杨花暮雨沾衣。",
      "故乡南望何处，春水连天独归。"
    ]
  },
  {
    "title": "题二石将军",
    "author": "詹敦仁",
    "id": "6cb2d119-b3d4-475a-adc9-f586c6339ff7",
    "content": [
      "屹然相对两将军，化石经年久卧云。"
    ]
  },
  {
    "title": "奉和袭美太湖诗二十首 毛公坛",
    "author": "陆龟蒙",
    "id": "489b5f09-4bed-45b4-9d6c-6fb7b4c3d837",
    "content": [
      "古有韩终道，授之刘先生。",
      "身如碧凤皇，羽翼披轻轻。",
      "先生盛驱役，臣伏甲与丁。",
      "势可倒五岳，不唯鞭群灵。",
      "飘飖驾翔螭，白日朝太清。",
      "空遗古坛在，稠叠烟萝屏。",
      "远怀步罡夕，列宿森然明。",
      "四角镇露兽，三层差羽婴。",
      "回眸盼七炁，运足驰疎星。",
      "象外真既感，区中道俄成。",
      "迩来向千祀，云峤空峥嵘。",
      "石上橘花落，石根瑶草青。",
      "时时白鹿下，此外无人行。",
      "我访岑寂境，自言斋戒精。",
      "如今君安死，魂魄犹膻腥。",
      "有芨皆绿字，有芝皆紫茎。",
      "相将望瀛岛，浩荡凌沧溟。"
    ]
  },
  {
    "title": "叹流水二首 一",
    "author": "罗邺",
    "id": "d500e8f1-7a41-4e87-82a2-b83454a93dee",
    "content": [
      "人间莫谩惜花落，花落明年依旧开。",
      "却最堪悲是流水，便同人事去无回。"
    ]
  },
  {
    "title": "酬阎员外陟",
    "author": "韦应物",
    "id": "9523181c-d141-4550-845a-09ed9616ef26",
    "content": [
      "寒夜阻良觌，丛竹想幽居。",
      "虎符予已误，金丹子何如。",
      "䜩集观农暇，笙歌听讼余。",
      "虽蒙一言教，自愧道情疎。"
    ]
  },
  {
    "title": "华亭夜宴庾侍御宅",
    "author": "韩翃",
    "id": "dd6ce904-eab8-49b5-b11d-59e879262177",
    "content": [
      "世故他年别，心期此夜同。",
      "千峰孤烛外，片雨一更中。",
      "酒客逢山简，诗人得谢公。",
      "自怜驱匹马，拂曙向关东。"
    ]
  },
  {
    "title": "郊庙歌辞 祀九宫贵神乐章 凯安",
    "author": "不详",
    "id": "e02abcc5-bc03-4306-b0ab-f5f049104c9c",
    "content": [
      "盛德陈万舞，威棱畅九垓。",
      "风云交律候，日月丽昭回。",
      "行庆休祥发，乘和春气来。",
      "百神肃临享，荡荡天门开。"
    ]
  },
  {
    "title": "上河阳李大夫",
    "author": "孟郊",
    "id": "18be44ca-4432-4648-9db6-c3b9bc5a8e3a",
    "content": [
      "上将秉神略，至兵无猛威。",
      "三军当严冬，一抚胜重衣。",
      "霜劒夺众景，夜星失长辉。",
      "苍鹰独立时，恶鸟不敢飞。",
      "武牢锁天关，河桥纽地机。",
      "大将奚以安，守此称者稀。",
      "贫士少颜色，贵门多轻肥。",
      "试登山岳高，方见草木微。",
      "山岳恩既广，草木心皆归。"
    ]
  },
  {
    "title": "忆江南弟",
    "author": "孟郊",
    "id": "dddb79fa-7c1c-4854-9738-3d4de5dbfcce",
    "content": [
      "白首眼垂血，望尔唯梦中。",
      "筋力强起时，魂魄犹在东。",
      "眼光寄明星，起来东望空。",
      "望空不见人，江海波无穷。",
      "衰老无气力，呼叫不成风。",
      "孑然忆忆言，落地何由通。",
      "常师共被教，竟作生离翁。",
      "生离不可诉，上天何曾聪。",
      "未忍对松栢，自鞭残朽躬。",
      "自鞭亦何益，知教非所崇。",
      "努力拄杖来，余活与尔同。",
      "不然死后耻，遗死亦有终。"
    ]
  },
  {
    "title": "送客归淮南",
    "author": "杨凝",
    "id": "b0481b35-8972-4676-a749-ab9f209cdf28",
    "content": [
      "画舫照河堤，暄风百草齐。",
      "行丝直网蝶，去燕旋遗泥。",
      "郡向高天近，人从别路迷。",
      "非关御沟上，今日各东西。"
    ]
  },
  {
    "title": "湖头别墅三首 一",
    "author": "贯休",
    "id": "fadf4f2d-bd6b-430a-8b9b-1640ef60fa26",
    "content": [
      "梨栗鸟啾啾，高歌若自由。",
      "人谁知此意，旧业在湖头。",
      "饥鼠掀菱壳，新蝉避栗皱。",
      "不知江海上，戈甲几时休。"
    ]
  },
  {
    "title": "司马迁墓",
    "author": "牟融",
    "id": "3ceaed1a-4c6c-487e-ac43-be8b0939d2f5",
    "content": [
      "落落长才负不羁，中原回首益堪悲。",
      "英雄此日谁能荐，声价当时众所推。",
      "一代高风留异国，百年遗迹剩残碑。",
      "经过词客空惆怅，落日寒烟赋黍离。"
    ]
  },
  {
    "title": "湘妃怨",
    "author": "孟郊",
    "id": "1f9c9bcf-7163-4eff-b528-31fd81683a23",
    "content": [
      "南巡竟不返，二妃怨逾积。",
      "万里丧蛾眉，潇湘水空碧。",
      "冥冥荒山下，古庙收贞魄。",
      "乔木深青春，清光满瑶席。",
      "搴芳徒有荐，灵意殊脉脉。",
      "玉佩不可亲，徘徊烟波夕。"
    ]
  },
  {
    "title": "闻夫杜羔登第",
    "author": "赵氏",
    "id": "dd00995d-e299-4636-aaef-1e769b0e384b",
    "content": [
      "长安此去无多地，郁郁葱葱佳气浮。",
      "良人得意正年少，今夜醉眠何处楼。"
    ]
  },
  {
    "title": "咏怀",
    "author": "骆宾王",
    "id": "18f09ced-8f0d-433f-9c5b-8c6ab2031ad1",
    "content": [
      "少年识事浅，不知交道难。",
      "一言芬若桂，四海臭如兰。",
      "宝剑思存楚，金锤许报韩。",
      "虚心徒有托，循迹谅无端。",
      "太息关山险，吁嗟岁月阑。",
      "忘机殊会俗，守拙异怀安。",
      "阮籍空长啸，刘琨独未懽。",
      "十步庭芳敛，三秋陇月团。",
      "槐疎非尽意，松晚夜凌寒。",
      "悲调弦中急，穷愁醉里宽。",
      "莫将流水引，空向俗人弹。"
    ]
  },
  {
    "title": "句",
    "author": "卢邕",
    "id": "47b631c4-82a1-44e3-b25a-7ef2aa86774a",
    "content": [
      "杯浮绿酒邀君醉，笔落红牋写我心。"
    ]
  },
  {
    "title": "奉和咏日午",
    "author": "虞世南",
    "id": "42a6bb0b-f307-4d77-a524-25ef78162f5e",
    "content": [
      "高天净秋色，长汉转曦车。",
      "玉树阴初正，桐圭影未斜。",
      "翠盖飞圆彩，明镜发轻花。",
      "再中良表瑞，共仰璧晖赊。"
    ]
  },
  {
    "title": "匡山寓居栖公",
    "author": "齐己",
    "id": "b9e5266f-e328-43fc-9b27-e0a25012ce58",
    "content": [
      "外物尽已外，闲游且自由。",
      "好山逢过夏，无事住经秋。",
      "树影残阳寺，茶香古石楼。",
      "何时定休讲，归漱虎溪流。"
    ]
  },
  {
    "title": "见薛侍御戴不损裹帽子因赠",
    "author": "杨巨源",
    "id": "05f0715e-52e0-460b-958f-2349f14154c7",
    "content": [
      "潘郎对青镜，乌帽似新裁。",
      "晓露鸦初洗，春荷叶半开。",
      "堪将护巾栉，不独隔尘埃。",
      "已见笼蝉翼，无因映鹿胎。",
      "何人呈巧思，好手自西来。",
      "有意怜衰丑，烦君致一枚。"
    ]
  },
  {
    "title": "送卢大理赵侍御祭东岳兼寄孟衮州",
    "author": "韩翃",
    "id": "3318ab7f-2f67-47df-af04-a611064d22bb",
    "content": [
      "东岳昔有事，两臣朝望归。",
      "驿亭开岁酒，斋舍著新衣。",
      "上客钟大理，主人陶武威。",
      "仍随御史马，山路满光辉。"
    ]
  },
  {
    "title": "寄卢载",
    "author": "张祜",
    "id": "2421af36-0f48-4022-b197-4af572ff9257",
    "content": [
      "故人卢氏子，十载旷佳期。",
      "少见双鱼信，多闻八米诗。",
      "侏儒他甚饱，欵段尔应羸。",
      "忽谓今刘二，相逢不熟槌。"
    ]
  },
  {
    "title": "修史亭三首 三",
    "author": "司空图",
    "id": "9425c4a9-c282-4cca-bf59-6fe67d58ef98",
    "content": [
      "乌纱巾上是青天，检束酬知四十年。",
      "谁料平生臂鹰手，挑灯自送佛前钱。"
    ]
  },
  {
    "title": "山中寄苗员外",
    "author": "李端",
    "id": "e83897d9-af00-4337-bd76-3679065976e9",
    "content": [
      "鸟鸣花发空山里，衡岳幽人藉草时。",
      "既近浅流安笔砚，还因平石布蓍龟。",
      "千寻楚水横琴望，万里秦城带酒思。",
      "闻说潘安方寓直，与君相见渐难期。"
    ]
  },
  {
    "title": "明经进士语",
    "author": "不详",
    "id": "c2938b75-f7bf-4c46-93bc-72c46c4cecfe",
    "content": [
      "三十老明经，五十少进士。"
    ]
  },
  {
    "title": "诗三百三首 二五九",
    "author": "寒山",
    "id": "c918c83a-c2fd-4e62-b71a-c49c16676164",
    "content": [
      "无衣自访觅，莫共狐谋裘。",
      "无食自采取，莫共羊谋羞。",
      "借皮兼借肉，怀叹复怀愁。",
      "皆缘义失所，衣食常不周。"
    ]
  },
  {
    "title": "关山月",
    "author": "翁绶",
    "id": "ce25f448-a77c-45c6-8994-85ac4ad27bf6",
    "content": [
      "裴回汉月满边州，照尽天涯到陇头。",
      "影转银河寰海静，光分玉塞古今愁。",
      "笳吹远戍孤烽灭，鴈下平沙万里秋。",
      "况是故园摇落夜，那堪少妇独登楼。"
    ]
  },
  {
    "title": "七言小言联句",
    "author": "颜真卿",
    "id": "21219b75-ade8-45fc-ab22-b8764ecd51e9",
    "content": [
      "长路迢遥吞吐丝，蟭螟蚊睫察难知。"
    ]
  },
  {
    "title": "太白东溪张老舍即事寄舍弟姪等",
    "author": "岑参",
    "id": "64c3300d-73dd-4024-9e2b-0bab33293496",
    "content": [
      "渭上秋雨过，北风何骚骚。",
      "天晴诸山出，太白峰最高。",
      "主人东溪老，两耳生长毫。",
      "远近知百岁，子孙皆二毛。",
      "中庭井兰上，一架狝猴桃。",
      "石泉饭香粳，酒瓮开新槽。",
      "爱兹田中趣，始悟世上劳。",
      "我行有胜事，书此寄尔曹。"
    ]
  },
  {
    "title": "赠戍兵",
    "author": "韦庄",
    "id": "89c64a8a-8774-4ed9-9309-9253685d861c",
    "content": [
      "汉皇无事暂游汾，底事狐狸啸作群。",
      "夜指碧天占晋分，晓磨孤劒望秦云。",
      "红旌不卷风长急，画角闲吹日又曛。",
      "止竟有征须有战，洛阳何用久屯军。"
    ]
  },
  {
    "title": "题奉慈寺",
    "author": "杨德麟",
    "id": "28b4c653-7b79-44d0-9ee3-d51a6c1b12ca",
    "content": [
      "日月金轮动，旃檀碧树秋。",
      "塔分鸿鴈翅，钟挂凤凰楼。"
    ]
  },
  {
    "title": "和左司张员外自洛使入京中路先赴长安逢立春日赠韦侍御等诸公",
    "author": "孙逖",
    "id": "905d012f-ac6d-4ee2-996d-7bd8a9cda463",
    "content": [
      "拜郎登省闼，奉使驰车乘。",
      "遥瞻使者星，便是郎官应。",
      "台妙时相许，皇华德弥称。",
      "二陕听风谣，三秦望形胜。",
      "此中暌益友，是日多诗兴。",
      "寒尽岁阴催，春归物华证。"
    ]
  },
  {
    "title": "城南",
    "author": "张籍",
    "id": "3f962772-6ebf-4d81-bd74-2eb3e3736b85",
    "content": [
      "漾漾南涧水，来作曲池流。",
      "言寻参差岛，晓榜轻盈舟。",
      "万绕不再止，千寻尽孤幽。",
      "藻涩讶人重，萍分指鱼游。",
      "繁苗毯下垂，密箭翻回辀。",
      "曝鼈乱自坠，阴藤斜相钩。",
      "卧蒋黑米吐，翻芰紫角稠。",
      "桥低竞俯偻，亭近闲夷犹。",
      "目为逐胜朗，手因掇芳柔。",
      "渐喜游来极，忽疑归无由。",
      "气状虽可览，纤微谅难搜。",
      "未听主人赏，徒爱清华秋。"
    ]
  },
  {
    "title": "思江南",
    "author": "方干",
    "id": "22c95d0c-6049-4ba8-ab66-b87621d59739",
    "content": [
      "昨日草枯今日青，羇人又动望乡情。",
      "夜来有梦登归路，不到桐庐已及明。"
    ]
  },
  {
    "title": "忆南中",
    "author": "谭用之",
    "id": "c8f0a4d8-c0b2-480a-9f87-78504832fc26",
    "content": [
      "碧江头与白云门，别后秋霜点鬓根。",
      "长记学禅青石寺，最思共醉落花村。",
      "林间竹有湘妃泪，窗外禽多杜宇魂。",
      "未棹扁舟重回首，采薇收橘不堪论。"
    ]
  },
  {
    "title": "贾客乐",
    "author": "张籍",
    "id": "fd94f220-36a3-4e1d-9ee9-cde5f2b95b56",
    "content": [
      "金陵向西贾客多，船中生长乐风波。",
      "欲发移船近江口，船头祭神各浇酒。",
      "停杯共说远行期，入蜀经蛮谁别离。",
      "金多众中为上客，夜夜算缗眠独迟。",
      "秋江初月猩猩语，孤帆夜发潇湘渚。",
      "水工持檝防暗滩，直过山边及前侣。",
      "年年逐利西复东，姓名不在县籍中。",
      "农夫税多长辛苦，弃业长为贩宝翁。"
    ]
  },
  {
    "title": "横吹曲辞 长安道",
    "author": "沈佺期",
    "id": "5da08f58-6acd-43e7-9fac-464b2f167280",
    "content": [
      "秦地平如掌，层城出云汉。",
      "楼阁九衢春，车马千门旦。",
      "绿柳开复合，红尘聚还散。",
      "日晚鬬鸡回，经过狭斜看。"
    ]
  },
  {
    "title": "樊将军庙",
    "author": "汪遵",
    "id": "4320cb2a-8e6c-400f-ab61-c208adff0651",
    "content": [
      "玉辇曾经陷楚营，汉皇心怯拟休兵。",
      "当时不得将军力，日月须分一半明。"
    ]
  },
  {
    "title": "玉华宫",
    "author": "杜甫",
    "id": "cb457f4a-a49c-46cc-becf-d4419d617b79",
    "content": [
      "溪回松风长，苍鼠窜古瓦。",
      "不知何王殿，遗构绝壁下。",
      "阴房鬼火青，坏道哀湍泻。",
      "万籁真笙竽，秋色正萧洒。",
      "美人为黄土，况乃粉黛假。",
      "当时侍金舆，故物独石马。",
      "忧来藉草坐，浩歌泪盈把。",
      "冉冉征途间，谁是长年者。"
    ]
  },
  {
    "title": "送许州宋司马赴任",
    "author": "宋之问",
    "id": "5a10ca3c-7c87-4513-b60b-281d18679845",
    "content": [
      "颍郡水东流，荀陈兄弟游。",
      "偏伤兹日远，独向聚星州。",
      "河润在明德，人康非外求。",
      "当闻力为政，遥慰我心愁。"
    ]
  },
  {
    "title": "和窦吏部雪中寓直",
    "author": "羊士谔",
    "id": "9a3b75a9-ca36-4ebc-bc01-9e7c953216b4",
    "content": [
      "瑞花飘朔雪，灏气满南宫。",
      "迢遰层城掩，徘徊午夜中。",
      "金闺通籍恨，银烛直庐空。",
      "谁问乌台客，家山忆桂丛。"
    ]
  },
  {
    "title": "南望楼",
    "author": "卢僎",
    "id": "4cdad806-1bfb-41de-8adf-a7f5cef159b2",
    "content": [
      "去国三巴远，登楼万里春。",
      "伤心江上客，不是故乡人。"
    ]
  },
  {
    "title": "僧缄示王处厚",
    "author": "不详",
    "id": "20b44e91-29f2-444f-b745-415e24f68614",
    "content": [
      "周士同成，二王殊名。",
      "王居一焉，百日为程。"
    ]
  },
  {
    "title": "兵要望江南 占怪第二十三（京本作「占怪象第十四」○四十四首） 四十四",
    "author": "易静",
    "id": "0fa0d630-f4c6-4576-9ee7-3373ea934bee",
    "content": [
      "占怪异，说与众贤知。",
      "正是一人行踏处，当逢奇异怪逢为，兵众岂无知。"
    ]
  },
  {
    "title": "奉陪韦润州游鹤林寺",
    "author": "李嘉祐",
    "id": "ed9d64a1-e731-4851-92fa-05556336ef56",
    "content": [
      "野寺江城近，双旌五马过。",
      "禅心超忍辱，梵语问多罗。",
      "松林闲僧老，云烟晚日和。",
      "寒塘归路转，清磬隔微波。"
    ]
  },
  {
    "title": "寄灵一上人初归云门寺",
    "author": "张籍",
    "id": "35bfb080-c773-4bbe-9fe9-b4f1b30d6e4e",
    "content": [
      "寒山白云里，法侣自招携。",
      "竹径通城下，松门隔水西。",
      "方同沃洲去，不作武陵迷。",
      "髣髴遥看处，秋风是会稽。"
    ]
  },
  {
    "title": "李",
    "author": "李峤",
    "id": "435848e9-8b7e-4e9c-8e6d-e3bedba8225e",
    "content": [
      "潘岳闲居日，王戎戏陌辰。",
      "蝶游芳径馥，鸎啭弱枝新。",
      "叶暗青房晚，花明玉井春。",
      "方知有灵干，特用表真人。"
    ]
  },
  {
    "title": "安贤寺",
    "author": "杜牧",
    "id": "4375fa93-dbf3-4cad-87cd-178ba66e2692",
    "content": [
      "谢家池上安贤寺，面面松窗对水开。",
      "莫道闭门防俗客，爱闲能有几人来。"
    ]
  },
  {
    "title": "赠王处士",
    "author": "王建",
    "id": "6d8dd62f-12f1-4d0f-9ebc-88645fe3a2e5",
    "content": [
      "松树当轩雪满地，青山掩障碧纱幮。",
      "鼠来案上常偷水，鹤在床前亦看碁。",
      "道士写将行气法，家童授与步虚词。",
      "世间有似君应少，便乞从今作我师。"
    ]
  },
  {
    "title": "经故翰林袁学士居",
    "author": "温庭筠",
    "id": "62e8c1ab-86e8-4b82-9afa-22491fd8b845",
    "content": [
      "劒逐惊波玉委尘，谢安门下更何人。",
      "西州城外花千树，尽是羊昙醉后春。"
    ]
  },
  {
    "title": "赠梁国惠康公主挽歌词二首 一",
    "author": "权德舆",
    "id": "e92e574c-8f1d-4b8b-9fb8-689c3be89ee1",
    "content": [
      "外馆嫔仪贵，中参睿渥深。",
      "初笄横白玉，盛服镂黄金。",
      "风度箫声远，河低婺彩沈。",
      "夜台留册谥，凄怆即徽音。"
    ]
  },
  {
    "title": "临江仙 一",
    "author": "顾敻",
    "id": "58152f9a-1a8c-487f-a1fb-2b7179e82604",
    "content": [
      "碧染长空池似镜，倚楼闲望凝情。",
      "满衣红藕细香清。",
      "象床珍簟，山障掩，玉琴横。",
      "暗想昔时欢笑事，如今赢得愁生。",
      "博山炉煖澹烟轻。",
      "蝉吟人静，残日傍，小窗明。"
    ]
  },
  {
    "title": "廨中见桃花南枝已开北枝未发因寄杜副端",
    "author": "刘长卿",
    "id": "08015dc2-ff98-43ad-9820-0e50544b2235",
    "content": [
      "何意同根本，开花每后时。",
      "应缘去日远，独自发春迟。",
      "结实恩难忘，无言恨岂知。",
      "年光不可待，空羡向南枝。"
    ]
  },
  {
    "title": "拟寒山 二",
    "author": "泰钦",
    "id": "8ab3aee5-2626-4270-9d31-719f707e4543",
    "content": [
      "幽鸟语如篁，柳垂金线长。",
      "烟收山谷静，风送杏花香。",
      "永日萧然坐，澄心万虑亡。",
      "欲言言不及，林下好商量。"
    ]
  },
  {
    "title": "七言 四十八",
    "author": "吕岩",
    "id": "93ee7b7c-1d19-43e9-8d8e-5693880a8357",
    "content": [
      "发头滴血眼如镮，吐气云生怒世间。",
      "争耐不平千古事，须期一诀荡凶顽。",
      "蛟龙斩处翻沧海，暴虎除时拔远山。",
      "为灭世情兼负义，剑光腥染点痕斑。"
    ]
  },
  {
    "title": "恩赐乐游园宴应制",
    "author": "张九龄",
    "id": "04dc7abc-8daa-4bcb-9742-401b0794ee12",
    "content": [
      "宝筵延厚命，供帐序群公。",
      "形胜宜春接，威仪建礼同。",
      "晞阳人似露，解愠物从风。",
      "朝庆千龄始，年华二月中。",
      "辉光遍草木，和气发丝桐。",
      "岁岁无为化，宁知乐九功。"
    ]
  },
  {
    "title": "兵后早春登故鄣南楼望昆山寺白鹤观示清道人幷沈道士",
    "author": "皎然",
    "id": "eec34419-ad78-42b4-84b9-ac0a05a15fa9",
    "content": [
      "新阳故楼上，眇眇伤遐睠。",
      "违世情易忘，羇时得无倦。",
      "春归华柳发，世故陵谷变。",
      "扰扰陌上心，悠悠梦中见。",
      "苍林有灵境，杳映遥可羡。",
      "春日倚东峰，华泉落西甸。",
      "钟声在空碧，幡影摇葱蒨。",
      "缅想山中人，神期如会面。",
      "别离芳月积，岐路浮云徧。",
      "正□入空门，仙君依苦县。",
      "隳形舍簪绂，烹玉思精炼。",
      "事外宜我心，人间岂予恋。",
      "身遗世自薄，道胜名必贱。",
      "耳目何所娱，白云与黄卷。"
    ]
  },
  {
    "title": "寄维扬故人",
    "author": "张乔",
    "id": "0648c317-8e84-4ff6-814f-123c0b9d9a04",
    "content": [
      "离别河边绾柳条，千山万水玉人遥。",
      "月明记得相寻处，城锁东风十五桥。"
    ]
  },
  {
    "title": "宫词一百首 四十八",
    "author": "王建",
    "id": "5584e895-f24e-4c04-aff3-1a731c4b3b9f",
    "content": [
      "新晴草色绿温暾，山雪初消渐出浑。",
      "今日踏青归校晚，传声留著望春门。"
    ]
  },
  {
    "title": "从郑郎中高州游东潭",
    "author": "刘沧",
    "id": "b5372dae-746b-411b-b3c5-2aa051e056ef",
    "content": [
      "烟岚晚入湿旌旗，高槛风清醉未归。",
      "夹路野花迎马首，出林山鸟向人飞。",
      "一谿寒水涵清浅，几处晴云度翠微。",
      "自是谢公心近得，登楼望月思依依。"
    ]
  },
  {
    "title": "寄题杨万州四望楼",
    "author": "白居易",
    "id": "444fab89-095f-44d4-ac36-25b5d8c38eac",
    "content": [
      "江上新楼名四望，东西南北水茫茫。",
      "无由得与君携手，同凭栏干一望乡。"
    ]
  },
  {
    "title": "下第怀友人",
    "author": "许浑",
    "id": "a5409f3b-9dd6-47ba-8aa9-eade79760d58",
    "content": [
      "独掩衡门花盛时，一封书信缓归期。",
      "南宗更有潇湘客，夜夜月明闻竹枝。"
    ]
  },
  {
    "title": "闻无相道人顺世五首 三",
    "author": "贯休",
    "id": "db52ba9d-b7c0-4a0a-9b69-4d55c3d4f2f5",
    "content": [
      "常思将道者，高论地炉傍。",
      "迂谈无世味，夜深山木僵。",
      "下山遭离乱，多病惟深藏。",
      "一别三十年，烟水空茫茫。"
    ]
  },
  {
    "title": "喜遇冀侍御珪崔司议泰之二使",
    "author": "陈子昂",
    "id": "309ab392-7ff3-4f0a-a294-340f2e3f9dad",
    "content": [
      "谢病南山下，幽卧不知春。",
      "使星入东井，云是故交亲。",
      "惠风吹宝瑟，微月忆清真。",
      "凭轩一留醉，江海寄情人。"
    ]
  },
  {
    "title": "古意",
    "author": "邢象玉",
    "id": "e3184ca5-f7a3-45fb-b93a-f419915ba9f2",
    "content": [
      "家中酒新熟，园里叶初荣。",
      "伫杯欲取醉，悒然思友生。",
      "忽闻有奇客，何姓复何名。",
      "嗜酒陶彭泽，能琴阮步兵。",
      "何须问寒暑，径共坐山亭。",
      "举袂祛啼鸟，扬巾扫落英。",
      "心神无俗累，歌咏有新声。",
      "新声是何曲，沧浪之水清。"
    ]
  },
  {
    "title": "别韦郎中",
    "author": "张谓",
    "id": "753e44dc-4ea6-416e-b967-5e1ab7a9acf9",
    "content": [
      "星轺计日赴岷峨，云树连天阻笑歌。",
      "南入洞庭随鴈去，西过巫峡听猨多。",
      "峥嵘洲上飞黄蝶，滟滪堆边起白波。",
      "不醉郎中桑落酒，教人无奈别离何。"
    ]
  },
  {
    "title": "状江南 孟夏",
    "author": "贾弇",
    "id": "cc6dd58f-c26e-4f48-8b0c-cb5d5eb49f7f",
    "content": [
      "江南孟夏天，慈竹笋如编。",
      "蜃气为楼阁，蛙声作管弦。"
    ]
  },
  {
    "title": "宋使君罢新定移出东馆（二首） 一",
    "author": "贯休",
    "id": "82637e97-88a3-4903-8db6-3c220a5901cc",
    "content": [
      "无为政化更何为，到即生人妪煦肥。",
      "必似汉高三杰去，且将刘宠一钱归。",
      "玉阶香惹麒麟步，银汉风驱𬸚𬸦飞。",
      "为报蒸民莫惆怅，陶钧及尔更光辉。"
    ]
  },
  {
    "title": "琴曲歌辞 风入松歌",
    "author": "僧皎然",
    "id": "333b66bc-2738-4424-aaf9-c8834be7fabe",
    "content": [
      "西岭松声落日秋，千枝万叶风飕飗。",
      "美人援琴弄成曲，写得松间声断续。",
      "声断续，清我魂，流波坏陵安足论。",
      "美人夜坐月明里，含少商兮照清征。",
      "风何凄兮飘飉，搅寒松兮又夜起。",
      "夜未央，曲何长，金徽更促声泱泱。",
      "何人此时不得意，意苦弦悲闻客堂。"
    ]
  },
  {
    "title": "酒泉子 四",
    "author": "温庭筠",
    "id": "2af81995-8280-4643-97c8-6338ac5b6823",
    "content": [
      "罗带惹香，犹系别时红豆。",
      "泪痕新，金缕旧，断离肠。",
      "一双娇燕语雕梁，还是去年时节。",
      "绿杨浓，芳草歇，柳花狂。"
    ]
  },
  {
    "title": "石鼎联句",
    "author": "韩愈",
    "id": "4d8d8c41-eb86-4279-84a8-f8c0ac204cdb",
    "content": [
      "巧匠斲山骨，刳中事煎烹。",
      "直柄未当权，塞口且吞声。",
      "龙头缩菌蠢，豕腹涨彭亨。",
      "外苞干藓文，中有暗浪惊。",
      "在冷足自安，遭焚意弥贞。",
      "谬当鼎鼐间，妄使水火争。",
      "大似烈士胆，圆如战马缨。",
      "上比香炉尖，下与镜面平。",
      "秋瓜未落蔕，冻芋强抽萌。",
      "一块元气闭，细泉幽窦倾。",
      "不值输写处，焉知怀抱清。",
      "方当洪炉然，益见小器盈。",
      "睆睆无刃迹，团团类天成。",
      "遥疑龟负图，出曝晓正晴。",
      "旁有双耳穿，上有孤髻撑。",
      "或讶短尾铫，又似无足铛。",
      "可惜寒食毬，掷此傍路坑。",
      "何当出灰灺，无计离缾罂。",
      "陋质荷斟酌，狭中媿提擎。",
      "岂能煮仙药，但未污羊羹。",
      "形模妇女笑，度量儿童轻。",
      "徒示坚重性，不过升合盛。",
      "傍似废毂仰，侧见折轴横。",
      "时于蚯蚓窍，微作苍蝇鸣。",
      "以兹飜溢愆，实负任使诚。",
      "常居顾盼地，敢有漏泄情。",
      "宁依暖热弊，不与寒凉幷。",
      "区区徒自效，琐琐不足呈。",
      "回旋但兀兀，开阖惟[铿铿]。",
      "全胜瑚琏贵，空有口传名。",
      "岂比俎豆古，不为手所撜。",
      "磨砻去圭角，浸润著光精。",
      "愿君莫嘲诮，此物方施行。"
    ]
  },
  {
    "title": "雪中怀孟武昌",
    "author": "元结",
    "id": "e5d6d028-bd4e-4bd4-ad0e-95fa09027379",
    "content": [
      "冬来三度雪，农者欢岁稔。",
      "我麦根已濡，各得在仓廪。",
      "天寒未能起，孺子惊人寝。",
      "云有山客来，篮中见冬簟。",
      "烧柴为温酒，煮鳜为作沈。",
      "客亦爱桮尊，思君共桮饮。",
      "所嗟山路闲，时节寒又甚。",
      "不能苦相邀，兴尽还就枕。"
    ]
  },
  {
    "title": "奉和圣制幸韦嗣立山庄应制",
    "author": "李峤",
    "id": "18703f50-4ab1-4cfc-9037-987402b42383",
    "content": [
      "万骑千官拥帝车，八龙三马访仙家。",
      "凤皇原上开青壁，鹦鹉杯中弄紫霞。"
    ]
  },
  {
    "title": "道藏歌诗 三十八",
    "author": "无名氏",
    "id": "78505336-65b1-4ff0-9dbb-65720d2d9a57",
    "content": [
      "斩灭六天，严整北酆。",
      "束精缚妖，受事玉皇。"
    ]
  },
  {
    "title": "赠道士参寥",
    "author": "孟浩然",
    "id": "d917d875-586b-414c-842f-753be5c6341d",
    "content": [
      "蜀琴久不弄，玉匣细尘生。",
      "丝脆弦将断，金徽色尚荣。",
      "知音徒自惜，聋俗本相轻。",
      "不遇钟期听，谁知鸾凤声。"
    ]
  },
  {
    "title": "绣州张相公见访",
    "author": "贯休",
    "id": "c76f37f1-efad-4125-aa0a-a0da55b293ec",
    "content": [
      "德符唐德瑞通天，曾叱谗谀玉座前。",
      "千袭彩衣宫锦薄，数床御札主恩偏。",
      "出师暂放张良箸，得罪惟撑范蠡船。",
      "未报君恩终必报，不妨金地礼青莲。"
    ]
  },
  {
    "title": "一○六",
    "author": "王梵志",
    "id": "d3e3a577-c1d8-4f77-9b56-67c1196876bd",
    "content": [
      "家有梵志诗，生死免入狱。",
      "不论有益事，且得耳根熟。"
    ]
  },
  {
    "title": "四气",
    "author": "雍裕之",
    "id": "3bbe8c32-7aa3-4820-afb3-58d2cbaac62d",
    "content": [
      "春禽犹竞啭，夏木忽交阴。",
      "稍觉秋山远，俄惊冬霰深。"
    ]
  },
  {
    "title": "句",
    "author": "朱勰",
    "id": "1fda7011-9679-43f9-b1c5-30823eda6d44",
    "content": [
      "好是晚来香雨里，担簦亲送绮罗人。"
    ]
  },
  {
    "title": "杭州秋日别故友",
    "author": "长孙佐辅",
    "id": "3355f85a-00ae-422d-b446-f3df558da00c",
    "content": [
      "相见又相别，大江秋水深。",
      "悲欢一世事，去住两乡心。",
      "淅沥篱下叶，凄清阶上琴。"
    ]
  },
  {
    "title": "友人赠舍弟依韵戏和",
    "author": "杜荀鹤",
    "id": "5de5f40d-33bc-44e3-96be-4b89ea5c4676",
    "content": [
      "吾家此弟有何知，多媿君开道业基。",
      "不觉裹头成大汉，昨来竹马作童儿。",
      "还缘世遇兵戈闹，祗恐身修礼乐迟。",
      "及见和诗诗自好，碢公不到更何时。"
    ]
  },
  {
    "title": "寺居寄杨侍御",
    "author": "周贺",
    "id": "7c97f06e-5559-41e7-a21a-9d672ff5e066",
    "content": [
      "雨过北林空晚凉，院闲人去掩斜阳。",
      "十年多病度落叶，万里乱愁生夜床。",
      "终欲返耕甘性拙，久惭他事与身忙。",
      "还知谢客名先重，肯为诗篇问楚狂。"
    ]
  },
  {
    "title": "东山月下怀友人",
    "author": "窦群",
    "id": "ee2992a9-fe55-4dfc-bde4-4c2493a0fc25",
    "content": [
      "东山多乔木，月午始苍苍。",
      "虽殊碧海状，爱此青苔光。",
      "高下灭华烛，参差启洞房。",
      "佳人梦余思，宝瑟愁应商。",
      "皎洁殊未已，沈吟限一方。",
      "宦情哂鸡口，世路倦羊肠。",
      "彼美金石分，眷言兰桂芳。",
      "清晖讵同夕，耿耿但相望。"
    ]
  },
  {
    "title": "薛中丞",
    "author": "白居易",
    "id": "034a478a-eefe-4d0c-b15d-5b44cfa71bcf",
    "content": [
      "百人无一直，百直无一遇。",
      "借问遇者谁，正人行得路。",
      "中丞薜存诚，守直心甚固。",
      "皇明烛如日，再使秉王度。",
      "奸豪与佞巧，非不憎且惧。",
      "直道渐光明，邪谋难盖覆。",
      "每因匪躬节，知有匡时具。",
      "张为坠网纲，倚作颓檐柱。",
      "悠哉上天意，报施纷回互。",
      "自古已冥茫，从今尤不谕。",
      "岂与小人意，昏然同好恶。",
      "不然君子人，何反如朝露。",
      "裴相昨已夭，薛君今又去。",
      "以我惜贤心，五年如旦暮。",
      "况闻善人命，长短系运数。",
      "今我一涕零，岂为中丞故。"
    ]
  },
  {
    "title": "杂歌谣辞 步虚词 十九",
    "author": "韦渠牟",
    "id": "d135fc0c-6b64-4717-a622-dd8364180d8a",
    "content": [
      "辔鹤复骖鸾，全家去不难。",
      "鸡声随羽化，犬影入云看。",
      "酿玉当成酒，烧金且转丹。",
      "何妨五色绶，次第给仙官。"
    ]
  },
  {
    "title": "病眼花",
    "author": "白居易",
    "id": "2dd2c8a3-117a-4fdf-a8b3-db2fc107d053",
    "content": [
      "头风目眩乘衰老，祗有增加岂有瘳。",
      "花发眼中犹足怪，柳生肘上亦须休。",
      "大窠罗绮看才辨，小字文书见便愁。",
      "必若不能分黑白，却应无悔复无尤。"
    ]
  },
  {
    "title": "到村",
    "author": "杜甫",
    "id": "b67cee37-9190-4581-89ec-473df5ef0c6f",
    "content": [
      "碧涧虽多雨，秋沙先少泥。",
      "蛟龙引子过，荷芰逐花低。",
      "老去参戎幕，归来散马蹄。",
      "稻粱须就列，榛草即相迷。",
      "蓄积思江汉，疎顽惑町畦。",
      "稍酬知己分，还入故林栖。"
    ]
  },
  {
    "title": "游苑遇雪应制",
    "author": "李峤",
    "id": "9c5db886-fc4e-4c78-9a85-e013c1609595",
    "content": [
      "散漫祥云逐圣回，飘飖瑞雪绕天来。",
      "不能落后争飞絮，故欲迎前赛早梅。"
    ]
  },
  {
    "title": "杂歌谣辞 得宝歌",
    "author": "不详",
    "id": "bf12a3f4-93d1-436f-a7ec-c1c128cf326c",
    "content": [
      "得宝弘农野，弘农得宝那。",
      "潭里船车闹，扬州铜器多。",
      "三郎当殿坐，听唱得宝歌。"
    ]
  },
  {
    "title": "筑塘",
    "author": "钱镠",
    "id": "4494c7db-e391-4523-beb9-a367c2be5861",
    "content": [
      "天分浙水应东溟，日夜波涛不暂停。",
      "千尺巨堤冲欲裂，万人力御势须平。",
      "吴都地窄兵师广，罗刹名高海众狞。",
      "为报龙神幷水府，钱塘且借作钱城。"
    ]
  },
  {
    "title": "观翟玉妓",
    "author": "李愿",
    "id": "80755f56-38a4-4d80-a366-cce77d9578ba",
    "content": [
      "女郎闺阁春，抱瑟坐花茵。",
      "艳粉宜斜烛，羞蛾惨向人。",
      "寄情摇玉柱，流眄整罗巾。",
      "幸以芳香袖，承君宛转尘。"
    ]
  },
  {
    "title": "自袁州还京行次安陆先寄随州周员外",
    "author": "韩愈",
    "id": "46e8a421-af5d-4785-af7d-443cdbfab7e9",
    "content": [
      "行行指汉东，暂喜笑言同。",
      "雨雪离江上，蒹葭出梦中。",
      "面犹含瘴色，眼已见华风。",
      "岁暮难相值，酣歌未可终。"
    ]
  },
  {
    "title": "自题",
    "author": "齐己",
    "id": "9882b26c-af56-44b6-b5ab-8630d8b26c4d",
    "content": [
      "禅外求诗妙，年来鬓已秋。",
      "未尝将一字，容易谒诸侯。",
      "挂梦山皆远，题名石尽幽。",
      "敢言梁太子，傍采碧云流。"
    ]
  },
  {
    "title": "感春三首 一",
    "author": "韩愈",
    "id": "f1fc910c-a0e0-4c8b-af3a-1bba24f25e71",
    "content": [
      "偶坐藤树下，暮春下旬间。",
      "藤阴已可庇，落蘂还漫漫。",
      "亹亹新叶大，珑珑晚花干。",
      "青天高寥寥，两蝶飞翻翻。",
      "时节适当尔，怀悲自无端。"
    ]
  },
  {
    "title": "路旁老人",
    "author": "耿𣲗",
    "id": "807c4c41-ecef-403e-9d28-551399bd1f2f",
    "content": [
      "老人独坐倚官树，欲语潸然泪便垂。",
      "陌上归心无产业，城边战骨有亲知。",
      "余生尚在艰难日，长路多逢轻薄儿。",
      "绿水青山虽似旧，如今贫后复何为。"
    ]
  },
  {
    "title": "陇头水",
    "author": "沈佺期",
    "id": "916f9fab-d4c9-4619-8b63-aab55d467d35",
    "content": [
      "陇山飞落叶，陇雁度寒天。",
      "愁见三秋水，分为两地泉。",
      "西流入羗郡，东下向秦川。",
      "征客重回首，肝肠空自怜。"
    ]
  },
  {
    "title": "句",
    "author": "李郁",
    "id": "663f1b31-8deb-474c-a6d7-de11891c7a33",
    "content": [
      "身死为修刘稹表，名高因让陆洿书。"
    ]
  },
  {
    "title": "彭蠡湖春望",
    "author": "项斯",
    "id": "bf25dbb3-393f-4e20-b695-2b84739ebcc6",
    "content": [
      "湖亭东极望，远棹不须回。",
      "遍草新湖落，连天众鴈来。",
      "芦洲残照尽，云障积烟开。",
      "更想鸱夷子，扁舟安在哉。"
    ]
  },
  {
    "title": "悲歌 一",
    "author": "顾况",
    "id": "a413aab8-b859-42a8-a490-d4c0ca2002a3",
    "content": [
      "边城路，今人犂田昔人墓。",
      "岸上沙，昔日江水今人家。",
      "今人昔人共长叹，四气相催节廻换。",
      "明月皎皎入华池，白云离离渡霄汉。"
    ]
  },
  {
    "title": "门下相公荣加册命天下同欢忝沐眷私辄感申贺",
    "author": "刘禹锡",
    "id": "cc80d1dc-739b-44cf-a1be-7c017455432c",
    "content": [
      "册命出宸衷，官仪自古崇。",
      "特膺平土拜，光赞格天功。",
      "再佩扶阳印，常乘鲍氏骢。",
      "七贤遗老在，犹得咏清风。"
    ]
  },
  {
    "title": "贺李观察祷河神降雨",
    "author": "耿𣲗",
    "id": "e3d774e2-5c3f-4127-a82c-439c9af3529c",
    "content": [
      "质明斋祭北风微，驺驭千群拥庙扉。",
      "玉帛才敷云淡淡，笙镛未撤雨霏霏。",
      "路边五稼添膏长，河上双旌带湿归。",
      "若出敬亭山下作，何人敢和谢玄晖。"
    ]
  },
  {
    "title": "梧桐",
    "author": "戴叔伦",
    "id": "d10b060f-73a8-4f5e-bf88-786d1c274e75",
    "content": [
      "亭亭南轩外，贞干修且直。",
      "广叶结青阴，繁花连素色。",
      "天资韶雅性，不愧知音识。"
    ]
  },
  {
    "title": "夜景又作",
    "author": "郑畋",
    "id": "919b77b2-59b8-4517-86e9-44e0218e539b",
    "content": [
      "铃绦无响闭珠宫，小阁凉添玉蘂风。",
      "枕簟满床明月到，自疑身在五云中。"
    ]
  },
  {
    "title": "秦中儿童语",
    "author": "不详",
    "id": "fcd1b04c-e7f4-4cf6-b919-db246c9506b6",
    "content": [
      "颠当牢守门，蠮螉寇汝无处奔。"
    ]
  },
  {
    "title": "杂曲歌辞 宫中乐 一",
    "author": "张仲素",
    "id": "ac7c3a76-6aca-4818-8dd0-a2d6eb49fb21",
    "content": [
      "网户交如绮，纱窗薄似烟。",
      "乐吹天上曲，人是月中仙。"
    ]
  },
  {
    "title": "荅刘长卿蛇浦桥月下重送",
    "author": "严维",
    "id": "84d58e30-fe22-4b4d-85ca-69ed4df16837",
    "content": [
      "月色今宵最明，庭闲夜久天清。",
      "寂寞多年老宦，殷懃远别深情。",
      "溪临修竹烟色，风落高梧雨声。",
      "耿耿相看不寐，遥闻晓柝山城。"
    ]
  },
  {
    "title": "杂曲歌辞 东飞伯劳歌",
    "author": "张柬之",
    "id": "a35c63d8-b7e1-4da5-9780-47b1c8736b0c",
    "content": [
      "青田白鹤丹山凤，婺女姮娥两相送。",
      "谁家绝世绮帐前，艳粉芳脂映宝钿。",
      "窈窕玉堂褰翠幕，参差绣户悬珠箔。",
      "绝世三五爱红妆，冶袖长裾兰麝香。",
      "春去花枝俄易改，可叹年光不相待。"
    ]
  },
  {
    "title": "颂 七",
    "author": "傅翕",
    "id": "897ea8ec-430b-476b-87c3-8875c4a67849",
    "content": [
      "伏藏不离体，珠在内身中。",
      "但向心边会，莫远外于空。"
    ]
  },
  {
    "title": "送段明府",
    "author": "皇甫冉",
    "id": "f5ecea89-11af-496d-b707-bf20aad90219",
    "content": [
      "遥夜此何其，霜空残杳霭。",
      "方嗟异乡别，𫏐是同公会。",
      "海林秋更疎，野水寒犹大。",
      "离人转吴岫，旅雁从燕塞。",
      "日夕望前期，劳心白云外。"
    ]
  },
  {
    "title": "四明山诗 潺湲洞",
    "author": "陆龟蒙",
    "id": "edef742a-1fcd-49a4-bd51-4a0995fdfce1",
    "content": [
      "石浅洞门深，潺潺万古音。",
      "似吹双羽管，如奏落霞琴。",
      "倒穴漂龙沫，穿松溅鹤襟。",
      "何人乘月弄，应作上清吟。"
    ]
  },
  {
    "title": "题剑津",
    "author": "窦巩",
    "id": "0513d467-c578-4a77-a793-3789852c09b7",
    "content": [
      "风前推折千年剑，岩下澄空万古潭。",
      "双剑变成龙化去，两溪相并水归南。"
    ]
  },
  {
    "title": "自遣诗三十首 十六",
    "author": "陆龟蒙",
    "id": "262f9d37-d179-4c2d-b225-2dc550ab11d6",
    "content": [
      "本来云外寄闲身，遂与溪云作主人。",
      "一夜逆风愁四散，晓来零落傍衣巾。"
    ]
  },
  {
    "title": "胡笳十八拍 第八拍",
    "author": "刘商",
    "id": "6d98fe1d-74b2-4b61-8112-1d2e9beaf6d8",
    "content": [
      "忆昔私家恣娇小，远取珍禽学驯扰。",
      "如今沦弃念故乡，悔不当初放林表。",
      "朔风萧萧寒日暮，星河寥落胡天晓。",
      "旦夕思归不得归，愁心想似笼中鸟。"
    ]
  },
  {
    "title": "赠东溪贫道",
    "author": "方干",
    "id": "64e41cf9-d05d-4fa0-b49d-92dc4167c1c2",
    "content": [
      "非唯剑鹤独难留，触事皆闻被债收。",
      "赖是豪家念寒馁，却还渔岛与渔舟。"
    ]
  },
  {
    "title": "兵要望江南 占鸟第二十二（京本作「占飞禽第二十」○八十三首） 四十二",
    "author": "易静",
    "id": "881968c0-6809-4989-aa27-fb2d1809c230",
    "content": [
      "伯劳鸟，啼叫在军营。",
      "南北敌人困我将，东西只是有虚声，此象甚分明。"
    ]
  },
  {
    "title": "晋 郭璞脱襦",
    "author": "孙元晏",
    "id": "608997b6-76fb-4654-bbd9-cd7ff23996d8",
    "content": [
      "吟坐因思郭景纯，每言穷达似通神。",
      "到头分命难移改，解脱清襦与别人。"
    ]
  },
  {
    "title": "登福先寺上方然公禅室",
    "author": "蔡希寂",
    "id": "a8192f25-446d-4ab4-801f-6a095dd511b9",
    "content": [
      "名都标佛刹，梵构临河干。",
      "举目上方峻，森森青翠攒。",
      "步登诸劫尽，忽造浮云端。",
      "当暑敞扃闼，却嫌𫄨绤寒。",
      "禅房最高顶，静者殊闲安。",
      "疎雨向空城，数峰帘外盘。",
      "午钟振衣坐，招我同一餐。",
      "真味杂饴露，众香唯茝兰。",
      "晚来恣偃俛，茶果仍留欢。"
    ]
  },
  {
    "title": "自阆州领妻子却赴蜀州山行三首 一",
    "author": "杜甫",
    "id": "03888191-1fe8-46a6-b8d4-49d65adde905",
    "content": [
      "汨汨避群盗，悠悠经十年。",
      "不成向南国，复作游西川。",
      "物役水虚照，魂伤山寂然。",
      "我生无倚著，尽室畏途边。"
    ]
  },
  {
    "title": "句",
    "author": "宗楚客",
    "id": "0277e0ca-9ba4-4748-98a8-663a5e1b27a0",
    "content": [
      "竹町罗千卫，兰莛降两宫。",
      "七萃銮舆动，千年瑞检开。",
      "彩旗临凤阙，翠幕遶龟津。"
    ]
  },
  {
    "title": "赠李修源",
    "author": "张祜",
    "id": "90057e78-1459-405c-ad30-a6ce1fc7a62a",
    "content": [
      "岳阳新尉晓衙参，却是傍人意未甘。",
      "昨夜与君思贾谊，长沙犹在洞庭南。"
    ]
  },
  {
    "title": "詶国子崔博士立之见寄",
    "author": "刘禹锡",
    "id": "25eeaa0b-dad0-4164-bb62-1896bdb82443",
    "content": [
      "健笔高科早绝伦，后来无不揖芳尘。",
      "遍看今日乘轩客，多是昔年呈卷人。",
      "胄子执经瞻讲坐，郎官共食接华茵。",
      "烦君远寄相思曲，慰问天南一逐臣。"
    ]
  },
  {
    "title": "送许棠及第归宣州",
    "author": "李频",
    "id": "b6e8492a-1ade-4dee-b3c8-44a9114b9ee2",
    "content": [
      "高科终自致，志业信如神。",
      "待得逢公道，由来合贵身。",
      "秋归方觉好，旧梦始知真。",
      "更想青山宅，谁为后主人。"
    ]
  },
  {
    "title": "七言 二十七",
    "author": "吕岩",
    "id": "cad77054-667e-4c16-96f6-a871bf6917ed",
    "content": [
      "自隐玄都不记春，几回沧海变成尘。",
      "玉京殿里朝元始，金阙宫中拜老君。",
      "闷即驾乘千岁鹤，闲来高卧九重云。",
      "我今学得长生法，未肯轻传与世人。"
    ]
  },
  {
    "title": "晚登瀼上堂",
    "author": "杜甫",
    "id": "6b5a9040-28e2-4179-8a83-b211cd4b0341",
    "content": [
      "故跻瀼岸高，颇免崖石拥。",
      "开襟野堂豁，系马林花动。",
      "雉堞粉如云，山田麦无垅。",
      "春气晚更生，江流静犹涌。",
      "四序婴我怀，群盗久相踵。",
      "黎民困逆节，天子渴垂拱。",
      "所思注东北，深峡转修耸。",
      "衰老自成病，郎官未为冗。",
      "凄其望吕葛，不复梦周孔。",
      "济世数向时，斯人各枯冢。",
      "楚星南天黑，蜀月西雾重。",
      "安得随鸟翎，迫此惧将恐。"
    ]
  },
  {
    "title": "婕妤怨",
    "author": "翁绶",
    "id": "5b43f852-674c-4ff7-9d2f-6c1e5f07994b",
    "content": [
      "谗谤潜来起百忧，朝承恩宠暮仇雠。",
      "火烧白玉非因玷，霜剪红兰不待秋。",
      "花落昭阳谁共辇，月明长信独登楼。",
      "繁华事逐东流水，团扇悲歌万古愁。"
    ]
  },
  {
    "title": "七里濑渔家",
    "author": "张祜",
    "id": "99724de4-3c17-4e6f-bca9-7578e566cbce",
    "content": [
      "七里垂钓叟，还傍钓台居。",
      "莫恨无姓名，严陵不卖鱼。"
    ]
  },
  {
    "title": "片云",
    "author": "齐己",
    "id": "9c115628-e252-4131-9985-53ab7a102c15",
    "content": [
      "水底分明天上云，可怜形影似吾身。",
      "何妨舒作从龙势，一雨吹销万里尘。"
    ]
  },
  {
    "title": "渔浦",
    "author": "常建",
    "id": "89353814-9e6b-4241-9b7f-2110453c296b",
    "content": [
      "春至百草绿，陂泽闻鸧鹒。",
      "别家投钓翁，今世沧浪情。",
      "沤纻为缊袍，折麻为长缨。",
      "荣誉失本真，怪人浮此生。",
      "碧水月自阔，安流净而平。",
      "扁舟与天际，独往谁能名。"
    ]
  },
  {
    "title": "偶然二首 二",
    "author": "白居易",
    "id": "a7724db5-6f4a-4481-bebb-d1f23b35ac16",
    "content": [
      "火发城头鱼水里，救火竭池鱼失水。",
      "乖龙藏在牛[领]中，雷击龙来牛枉死。",
      "人道蓍神龟骨灵，试卜鱼牛那至此。",
      "六十四卦七十钻，毕竟不能知所以。"
    ]
  },
  {
    "title": "登少陵原望秦中诸川太原王至德妙用有水术因用感叹",
    "author": "吕温",
    "id": "886658ad-200a-4b9c-93bd-5b103ca04f0e",
    "content": [
      "少陵最高处，旷望极秋空。",
      "君山喷清源，脉散秦川中。",
      "荷锸自成雨，由来非鬼工。",
      "如何盛明代，委弃伤豳风。",
      "泾灞徒络绎，漆沮虚会同。",
      "东流滔滔去，沃野飞秋蓬。",
      "大禹平水土，吾人得其宗。",
      "发机回地势，运思与天通。",
      "早欲献奇策，丰财叙西戎。",
      "岂知年三十，未识大明宫。",
      "卷尔出岫云，追吾入冥鸿。",
      "无为学惊俗，狂醉哭途穷。"
    ]
  },
  {
    "title": "宿越州天王寺",
    "author": "李绅",
    "id": "228ff657-9b19-429a-882f-0981abf7e2a2",
    "content": [
      "海隅布政慙期月，江上沾巾媿万人。",
      "休按簿书惩黠吏，未齐风俗昧良臣。",
      "壶冰自洁中无玷，镜水非求下见鳞。",
      "清夜佛宫观色相，却归前老更前身。"
    ]
  },
  {
    "title": "和渔父词（十五首）（《颜鲁公集·逸诗存目》云：「公与陆鸿渐、徐士衡、李成矩共和玄真子〖张志和〗《渔父词》共二十五首。今惟志和词存，见《续仙传》。」系张志和同时诸人倡和词，《直斋书录解题》有《玄真子渔歌碑传集录》一卷，可参考。） 十",
    "author": "无名氏",
    "id": "b58bc007-6e7d-4cbc-ad76-c531dff102a6",
    "content": [
      "垂杨湾外远山微，万里晴波浸落晖。",
      "击楫去，本无机，惊起鸳鸯扑尘飞。"
    ]
  },
  {
    "title": "岳阳早霁南楼",
    "author": "张说",
    "id": "10a33e04-a84e-4026-ba8f-a90d76a57370",
    "content": [
      "山水佳新霁，南楼玩初旭。",
      "夜来枝半红，雨后洲全绿。",
      "四运相终始，万形纷代续。",
      "适临青草湖，再变黄鸎曲。",
      "地穴穿东武，江流下西蜀。",
      "歌闻枉渚邅，舞见长沙促。",
      "心阻意徒驰，神和生自足。",
      "白髪悲上春，知常谢先欲。"
    ]
  },
  {
    "title": "屏风曲",
    "author": "李贺",
    "id": "f1afe006-f5d7-46a5-8c31-d77b80134155",
    "content": [
      "蝶栖石竹银交关，水凝绿鸭瑠璃钱。",
      "团回六曲抱膏兰，将鬟镜上掷金蝉。",
      "沈香火暖茱萸烟，酒觥绾带新承懽。",
      "月风吹露屏外寒，城上乌啼楚女眠。"
    ]
  },
  {
    "title": "感物二首 二",
    "author": "唐彦谦",
    "id": "890225bb-b8ae-412d-af82-34a5c4e3dad2",
    "content": [
      "鱼目出泥沙，空村百金珍。",
      "豫章值拥辏，细细供蒸薪。",
      "论材何必多，适用即能神。",
      "托交何必深，寡求永相亲。",
      "鲍叔拙羇鲁，张生穷厄陈。",
      "茫然扳援际，岂意出风尘。"
    ]
  },
  {
    "title": "苍梧云气",
    "author": "项斯",
    "id": "4fe5fbba-4fe0-4e93-8151-ab491b885164",
    "content": [
      "何年化作愁，漠漠便难收。",
      "数点山能远，平铺水不流。",
      "湿连湘竹暮，浓盖舜坟秋。",
      "亦有思归客，看来尽白头。"
    ]
  },
  {
    "title": "春日洪州即事",
    "author": "耿𣲗",
    "id": "b20294e5-9995-40a2-bd83-242ccd62a87d",
    "content": [
      "钟陵春日好，春水满南塘。",
      "竹宇分朱阁，桐花间绿杨。",
      "蹉跎看鬓色，留滞惜年芳。",
      "欲问羇愁发，秦关道路长。"
    ]
  },
  {
    "title": "相和歌辞 栖乌曲二首 二",
    "author": "刘方平",
    "id": "08c6ae60-efc8-4fc0-b9c8-0aaed09a803f",
    "content": [
      "画舸双艚锦为缆，芙蓉花发莲叶暗。",
      "门前月色映横塘，感郎中夜渡潇湘。"
    ]
  },
  {
    "title": "伤清江上人",
    "author": "刘言史",
    "id": "b9e48b05-aa39-47f8-a9d8-06c15fd385f1",
    "content": [
      "往年偏共仰师游，闻过流沙泪不休。",
      "此身岂得多时住，更著尘心起外愁。"
    ]
  },
  {
    "title": "郊庙歌辞 明皇祀圜丘乐章 寿和",
    "author": "不详",
    "id": "6bb0f308-c254-4a99-9204-638f271b76cd",
    "content": [
      "六变爰阕，八阶载虔。",
      "祐我皇祚，于万斯年。"
    ]
  },
  {
    "title": "怀南岳隐士二首 一",
    "author": "贯休",
    "id": "c900276a-a8ca-4dea-866a-478a565f5fb2",
    "content": [
      "千峰映碧湘，真隐此中藏。",
      "饼不煮石吃，眉应似发长。",
      "风榸支酒瓮，鹤虱落琴床。",
      "虽𢽾忘机者，斯人尚未忘。"
    ]
  },
  {
    "title": "赠衡岳隐禅师",
    "author": "司空曙",
    "id": "bdd14fd6-3be3-4f4f-acb7-4c8080ee8c83",
    "content": [
      "拥褐安居南岳头，白云高寺见衡州。",
      "石窗湖水摇寒月，枫树猨声报夜秋。",
      "讲席旧逢山鸟至，梵经初向竺僧求。",
      "垂垂身老将传法，因下人间逐北游。"
    ]
  },
  {
    "title": "得宣州窦尚书书因投寄二首 一",
    "author": "罗隐",
    "id": "d443dda0-9ffb-4f82-a6e1-8c58d1e4b708",
    "content": [
      "双鱼迢递到江滨，伤感南陵旧主人。",
      "万里朝台劳寄梦，十年侯国阻趋尘。",
      "寻知乱后尝辞禄，共喜闲来得养神。",
      "时见齐山敬亭客，不堪戎马战征频。"
    ]
  },
  {
    "title": "南龙兴寺残雪",
    "author": "白居易",
    "id": "df3aadc2-f1ba-4fd6-b593-b1d36d657cf4",
    "content": [
      "南龙兴寺春晴后，缓步徐吟绕四廊。",
      "老趂风花应不称，闲寻松雪正相当。",
      "吏人引从多乘轝，宾客逢迎少下堂。",
      "不拟人间更求事，些些疎嬾亦何妨。"
    ]
  },
  {
    "title": "句",
    "author": "崔峒",
    "id": "35d23269-c6b5-4b8c-a653-ba618e4ecf28",
    "content": [
      "石梯青嶂下，茅屋白云间。"
    ]
  },
  {
    "title": "海客",
    "author": "李商隐",
    "id": "318d7db7-d6c7-447f-b7af-b04eb5159332",
    "content": [
      "海客乘槎上紫氛，星娥罢织一相闻。",
      "只应不惮牵牛妬，聊用支机石赠君。"
    ]
  },
  {
    "title": "送陕府王建司马",
    "author": "贾岛",
    "id": "82ed511f-3b9a-4519-b7de-eba88f3a89c8",
    "content": [
      "司马虽然听晓钟，尚犹高枕恣疎慵。",
      "请诗僧过三门水，卖药人归五老峰。",
      "移舫绿阴深处息，登楼凉夜此时逢。",
      "杜陵惆怅临相饯，未寝月前多屐踪。"
    ]
  },
  {
    "title": "冀北春望",
    "author": "崔液",
    "id": "821997f5-b3ba-4c3c-b41e-0c343c960d1f",
    "content": [
      "回首览燕赵，春生两河间。",
      "旷然余万里，际海不见山。",
      "雨歇青林润，烟空绿野闲。",
      "问乡无处所，目送白云关。"
    ]
  },
  {
    "title": "欲与元八卜邻先有是赠",
    "author": "白居易",
    "id": "39aaa65d-42e4-46cd-af9e-2e9b2d956802",
    "content": [
      "平生心迹最相亲，欲隐墙东不为身。",
      "明月好同三径夜，绿杨宜作两家春。",
      "每因暂出犹思伴，岂得安居不择邻。",
      "何独终身数相见，子孙长作隔墙人。"
    ]
  },
  {
    "title": "题龙阳县青草湖",
    "author": "唐温如",
    "id": "c98865db-762f-4349-a0d6-e5ca98f89a3f",
    "content": [
      "西风吹老洞庭波，一夜湘君白发多。",
      "醉后不知天在水，满船清梦压星河。"
    ]
  },
  {
    "title": "代人赠别",
    "author": "赵嘏",
    "id": "12b7bac3-a96f-4d07-a287-6bc8c02a5887",
    "content": [
      "月自斜窗梦自惊，衷肠中有万愁生。",
      "清猿处处三声尽，碧落悠悠一水横。",
      "平子定情词丽绝，诗人匪石誓分明。",
      "会须携手乘鸾去，箫史楼台在玉京。"
    ]
  },
  {
    "title": "古冢",
    "author": "曹松",
    "id": "fe8d8b73-ef57-40b4-8133-59517170ad6a",
    "content": [
      "代远已难问，累累次古城。",
      "民田侵不尽，客路踏还平。",
      "作穴蛇分蛰，依冈鹿绕行。",
      "唯应风雨夕，鬼火出林明。"
    ]
  },
  {
    "title": "颂六十二首 二十九",
    "author": "道世",
    "id": "b1098ac3-515b-4a12-97b8-982a36c7e30d",
    "content": [
      "志诚抱冰雪，暮齿迫桑榆。",
      "太息波川迅，悲哉人代拘。",
      "岁聿皆采获，冬晚惧严枯。",
      "精诚求施戒，忍精定慧眸。",
      "结侣同共远，胜地心相符。",
      "商人不顾死，罗刹未能逾。",
      "求宝竭大海，神怖捧明珠。",
      "寄言求道者，立志菩提株。"
    ]
  },
  {
    "title": "送二兄入蜀",
    "author": "卢照邻",
    "id": "870a55a5-8d37-4903-810c-6bf02874c7f5",
    "content": [
      "关山客子路，花柳帝王城。",
      "此中一分手，相顾怜无声。"
    ]
  },
  {
    "title": "回波乐 十六",
    "author": "王梵志",
    "id": "4fbc1797-fa4d-4f13-bc15-8a6aecd8b9da",
    "content": [
      "教君有男女，但令遣出家。",
      "如山覆一壝，似草始生牙。",
      "剃头并去发，脱俗服袈裟。",
      "闻钟即礼拜，见佛献香花。",
      "不思五等贵，宁贪驷马车。"
    ]
  },
  {
    "title": "太湖诗 以毛公泉一缾献上谏议因寄",
    "author": "皮日休",
    "id": "adc39c77-49ee-41cb-a07a-3ce8e30b1e50",
    "content": [
      "刘根昔成道，兹坞四百年。",
      "毵毵被其体，号为绿毛仙。",
      "因思清[泠]汲，凿彼岝𡿃巅。",
      "五色既炼矣，一勺方铿然。",
      "既用文武火，俄穷雌雄篇。",
      "赤盐扑红雾，白华飞素烟。",
      "服之生羽翼，倏尔冲玄天。",
      "真隐尚有迹，厥祀将近千。",
      "我来讨灵胜，到此期终焉。",
      "滴苦破窦净，藓深余甃圆。",
      "澄如玉髓洁，泛如金精鲜。",
      "颜色半带乳，气味全和铅。",
      "饮之融痞蹇，濯之伸拘挛。",
      "有时玩者触，倏忽风雷颠。",
      "素绠丝不短，越罂腹甚便。",
      "汲时月液动，担处玉浆旋。",
      "敢献大司谏，置之铃阁前。",
      "清如介洁性，涤比埽荡权。",
      "炙背野人兴，亦思侯伯怜。",
      "也知饮冰苦，愿受一缾泉。"
    ]
  },
  {
    "title": "奉和待勤照上人不至",
    "author": "皇甫冉",
    "id": "dafa92f3-7a8a-48ef-9b5a-fb02ebd9100e",
    "content": [
      "东洛居贤相，南方待本师。",
      "旌麾俨欲动，杯锡杳仍迟。",
      "积雪迷何处，惊风泊几时。",
      "大臣能护法，况有故山期。"
    ]
  },
  {
    "title": "玉女庙",
    "author": "吴融",
    "id": "6e7a1a13-7702-448b-a558-cef0e86df5dd",
    "content": [
      "九清何日降仙霓，掩暎荒祠路欲迷。",
      "愁黛不开山浅浅，离心长在草萋萋。",
      "簷横渌派王余掷，窗褭红枝杜宇啼。",
      "若得洗头盆置此，靓妆无复碧莲西。"
    ]
  },
  {
    "title": "贻诸学童",
    "author": "刘兼",
    "id": "645611be-6595-45d9-a52c-3f89abffd65d",
    "content": [
      "横经叉手步还趋，积善方知庆有余。",
      "五个小雏离学院，一行新雁入贫居。",
      "攘羊告罪言何直，舐犊牵情理岂虚。",
      "劝汝立身须苦志，月中丹桂自扶疎。"
    ]
  },
  {
    "title": "兵要望江南 占蛇第十九（京本列第二十一○十二首） 十",
    "author": "易静",
    "id": "9348bcd6-b64a-4c80-9b34-727e35852b5e",
    "content": [
      "蛟蛇见，营寨必（京本作「不」）宜攻。",
      "更有青蛇人病疾，黄蛇疫瘴总成凶，移寨（京本作「徙」）免灾凶（京本作「逢」）。"
    ]
  },
  {
    "title": "同钱郎中晚春过慈恩寺",
    "author": "卢纶",
    "id": "90e5874b-7c28-4b1b-b4b9-b5aacb5c8bb1",
    "content": [
      "不见僧中旧，仍逢雨后春。",
      "惜花将爱寺，俱是白头人。"
    ]
  },
  {
    "title": "太原使院晚出",
    "author": "薛能",
    "id": "d513c087-4243-4cc8-b124-2696c09279ee",
    "content": [
      "青门无路入清朝，滥作将军最下僚。",
      "同舍尽归身独在，晚风开印叶萧萧。"
    ]
  },
  {
    "title": "瑜不掩瑕",
    "author": "柴宿",
    "id": "451339f4-5089-443c-a899-fcc85073519d",
    "content": [
      "朗玉微瑕在，分明异璞瑜。",
      "坚贞宁可杂，美恶自能殊。",
      "待价知弥久，称忠定不诬。",
      "光辉今见黜，毫发外呈符。",
      "岂假良工指，堪为达士模。",
      "他山傥磨琢，慕爱是洪𬬻。"
    ]
  },
  {
    "title": "宫词 四十七",
    "author": "花蕊夫人徐氏",
    "id": "58b98851-ed3b-4d1b-8d51-f02bfe16342d",
    "content": [
      "鸡人报晓传三唱，玉井金床转辘轳。",
      "烟引御炉香绕殿，漏签初刻上铜壶。"
    ]
  },
  {
    "title": "千秋节有感二首 二",
    "author": "杜甫",
    "id": "f77e5692-4182-472f-8b19-6fa83cc74e5b",
    "content": [
      "御气云楼敞，含风彩仗高。",
      "仙人张内乐，王母献宫桃。",
      "罗袜红蕖艳，金羁白雪毛。",
      "舞阶衔寿酒，走索背秋毫。",
      "圣主他年贵，边心此日劳。",
      "桂江流向北，满眼送波涛。"
    ]
  },
  {
    "title": "江南送别",
    "author": "韩偓",
    "id": "b429a614-b5cb-44ca-89f2-d253f196bd00",
    "content": [
      "江南行止忽相逢，江馆棠棃叶正红。",
      "一笑共嗟成往事，半酣相顾似衰翁。",
      "关山月皎清风起，送别人归野渡空。",
      "大抵多情应易老，不堪岐路数西东。"
    ]
  },
  {
    "title": "暮春吟怀寄姚端先辈",
    "author": "李中",
    "id": "57f4c031-f473-443b-8045-f2072337fa5a",
    "content": [
      "无奈诗魔旦夕生，更堪芳草满长汀。",
      "故人还爽花前约，新月又生江上亭。",
      "庄梦断时灯欲烬，蜀魂啼处酒初醒。",
      "何时得见登龙客，隔却千山万仞青。"
    ]
  },
  {
    "title": "咏史诗 武昌",
    "author": "胡曾",
    "id": "5b8a3515-3aa2-4bcb-b0b3-9dec1084ff4c",
    "content": [
      "王濬戈鋋发上流，武昌鸿业土崩秋。",
      "思量铁锁真儿戏，谁为吴王画此筹。"
    ]
  },
  {
    "title": "听张立本女吟",
    "author": "高适",
    "id": "3ec848e8-02b7-43e4-90f3-d2c09813d6c2",
    "content": [
      "危冠广袖楚宫妆，独步闲庭逐夜凉。",
      "自把玉钗敲砌竹，清歌一曲月如霜。"
    ]
  },
  {
    "title": "谒山",
    "author": "李商隐",
    "id": "f602b4b7-b7cf-4b67-a1a9-12282c8072ad",
    "content": [
      "从来系日乏长绳，水去云回恨不胜。",
      "欲就麻姑买沧海，一杯春露冷如冰。"
    ]
  },
  {
    "title": "诗（幷序） 五十九",
    "author": "王梵志",
    "id": "c0ba3def-65a8-4afe-8c39-5069dda21a06",
    "content": [
      "行善为基路，偷盗五不作，耶●（张谓以上三字为衍文）五不当（戴校二句作「偷盗吾不作，邪淫吾不当。",
      "」）。",
      "不解谗朝廷，不解佞君王。",
      "不能行左道，于中说一伤（张改作「场」）。",
      "一直逢阎夫，尽地取天堂。",
      "。"
    ]
  },
  {
    "title": "鹭鸶二首 一",
    "author": "齐己",
    "id": "af9018bc-b647-4429-9b00-413fa12bfc69",
    "content": [
      "日日沧江去，时时得意归。",
      "自能终洁白，何处悮翻飞。",
      "晚立银塘阔，秋栖玉露微。",
      "残阳苇花畔，双下钓鱼矶。"
    ]
  },
  {
    "title": "游春台诗 五",
    "author": "春台仙",
    "id": "b3405e8f-7046-4d8c-adb6-00179a11d247",
    "content": [
      "乌沈海西岸，蟾吐天东头。"
    ]
  },
  {
    "title": "陈州刺史寄鹤",
    "author": "薛能",
    "id": "7c5ae326-1ccf-458e-8787-8cb6bbdb8de3",
    "content": [
      "临风高视耸奇形，渡海冲天想尽经。",
      "因得羽仪来合浦，便无魂梦去华亭。",
      "春飞见境乘桴切，夜唳闻时醉枕醒。",
      "南守欲知多少重，抚毛千万唤丁丁。"
    ]
  },
  {
    "title": "五月水边柳",
    "author": "张又新",
    "id": "f6848174-0e38-41e8-90df-8015dc3afcef",
    "content": [
      "结根挺涯涘，垂影覆清浅。",
      "睡脸寒未开，嬾腰晴更软。",
      "摇空条已重，拂水带方展。",
      "似醉烟景凝，如愁月露泫。",
      "丝长鱼悮恐，枝弱禽惊践。",
      "怅别几多情，含春任攀搴。"
    ]
  },
  {
    "title": "安南送曹别𠡠归朝",
    "author": "高骈",
    "id": "3e5d3e53-9a73-4553-a3d2-7ffeee15629b",
    "content": [
      "云水苍茫日欲收，野烟深处鹧鸪愁。",
      "知君万里朝天去，为说征南已五秋。"
    ]
  },
  {
    "title": "题古观",
    "author": "张乔",
    "id": "b2f07535-c709-455f-be61-0545617f1e26",
    "content": [
      "急景遰衰老，此经谁养真。",
      "松留千载鹤，碑隔六朝人。",
      "洞水流花早，壶天闭雪春。",
      "其如为名利，归踏五陵尘。"
    ]
  },
  {
    "title": "试中和节诏赐公卿尺诗",
    "author": "李观",
    "id": "4a1d5bd1-5ed5-4872-a6b9-1536e85ad04e",
    "content": [
      "淑节韶光媚，皇明宠锡崇。",
      "具寮颁玉尺，成器幸良工。",
      "岂止寻常用，将传度量同。",
      "人何不取利，物亦赖其功。",
      "紫翰宣殊造，丹诚厉匪躬。",
      "奉之无失坠，恩泽自天中。"
    ]
  },
  {
    "title": "登石城戍望海寄诸暨严少府",
    "author": "皇甫冉",
    "id": "972879b8-36c2-409a-9d02-14b1253b1cde",
    "content": [
      "平明登古戍，徙倚待寒潮。",
      "江海方回合，云林自寂寥。",
      "讵能知远近，徒见荡烟霄。",
      "即此沧洲路，嗟君久折腰。"
    ]
  },
  {
    "title": "新笋",
    "author": "齐己",
    "id": "b7ade9e4-a623-4b61-978d-6aff8147a113",
    "content": [
      "乱迸苔钱破，参差出小栏。",
      "层层离锦箨，节节露琅玕。",
      "直上心终劲，四垂烟渐宽。",
      "欲知含古律，试剪凤箫看。"
    ]
  },
  {
    "title": "游仙二十四首 二十二",
    "author": "吴筠",
    "id": "073a99d4-de47-4f98-b79a-70ed2cd01d09",
    "content": [
      "予招三清友，逈出九天上。",
      "挠挑绝漠中，差池遥相望。",
      "大空含常明，八外无隐障。",
      "鸾凤有逸翮，泠然恣飘飏。",
      "寥寥唯玄虚，至乐在神王。"
    ]
  },
  {
    "title": "送智光禅伯",
    "author": "贯休",
    "id": "9db4b8ed-970a-46c8-8236-aa920d6c5cc4",
    "content": [
      "万事归一衲，曹溪初去寻。",
      "从来相狎辈，尽不是知音。",
      "乞食林花落，穿云翠𪩘深。",
      "终希重一见，示我祖师心。"
    ]
  },
  {
    "title": "冬日诸禅自商山礼正师真塔回见访",
    "author": "无可",
    "id": "5e8a82b8-429e-4f18-beba-0ef50e8d3f7d",
    "content": [
      "久思今忽来，双屦汚青苔。",
      "拂雪从山起，过房礼塔回。",
      "偈留闲夜作，禅请暂时开。",
      "欲作孤云去，赋诗余不才。"
    ]
  },
  {
    "title": "寄旧山隐者",
    "author": "姚合",
    "id": "12fb0ad1-ffeb-4872-a26c-6bd68946192d",
    "content": [
      "别君须臾间，历日两度新。",
      "念彼白日长，复值人事并。",
      "未改当时居，心事如野云。",
      "朝朝恣行坐，百事都不闻。",
      "奈何道未尽，出山最艰辛。",
      "奔走衢路间，四枝不属身。",
      "名在进士场，笔毫争等伦。",
      "我性本朴直，词理安得文。",
      "纵然自称心，又不合众人。",
      "以此名字低，不如风中尘。",
      "昨逢卖药客，云是居山邻。",
      "说君忆我心，顦顇其形神。",
      "昔是同枝鸟，今作万里分。",
      "万里亦未遥，喧静终难群。"
    ]
  },
  {
    "title": "龙花寺主家小尼",
    "author": "白居易",
    "id": "727ff0bc-60c0-4009-acd2-d06333b9ae2d",
    "content": [
      "头青眉眼细，十四女沙弥。",
      "夜静双林怕，春深一食饥。",
      "步慵行道困，起晚诵经迟。",
      "应似仙人子，花宫未嫁时。"
    ]
  },
  {
    "title": "秋溪独坐",
    "author": "薛能",
    "id": "0a876d70-237a-40d7-83eb-88212d425c85",
    "content": [
      "黄叶分飞砧上下，白云零落马东西。",
      "人生万意此端坐，日暮水深流出溪。"
    ]
  },
  {
    "title": "题寺廊柱 二",
    "author": "慈恩塔院女仙",
    "id": "cbc000e0-7f7b-4cb7-8ccb-a01e324c212b",
    "content": [
      "湖水团团夜如镜，碧树红花相掩映。",
      "北斗阑干移晓柄，有似佳期常不定。"
    ]
  },
  {
    "title": "春末夏初闲游江郭二首 二",
    "author": "白居易",
    "id": "82dab979-e2bd-43cd-b739-b487a16af571",
    "content": [
      "柳影繁初合，莺声涩渐稀。",
      "早梅迎夏结，残絮送春飞。",
      "西日韶光尽，南风暑气微。",
      "展张新小簟，熨帖旧生衣。",
      "绿蚁杯香嫩，红丝脍缕肥。",
      "故园无此味，何必苦思归。"
    ]
  },
  {
    "title": "赠广通上人",
    "author": "权德舆",
    "id": "a3211c47-06df-4ac9-a7fb-1a36bc88ea8a",
    "content": [
      "身随猨鸟在深山，早有诗名到世间。",
      "客至上方留盥漱，龙泓洞水昼潺潺。"
    ]
  },
  {
    "title": "江上见月怀古",
    "author": "裴夷直",
    "id": "7a638998-267d-4ec3-b561-706e818cadd5",
    "content": [
      "月上江平夜不风，伏波遗迹半成空。",
      "今宵倍欲悲陵谷，铜柱分明在水中。"
    ]
  },
  {
    "title": "因僧问话有颂（二首） 一",
    "author": "延沼",
    "id": "6d732852-e1e4-4585-b494-13596a9f6b8e",
    "content": [
      "万法虚无实际深，凝然妄肯绝踈亲。",
      "断常妙理修途者，镜像宜扶觉照频。"
    ]
  },
  {
    "title": "句",
    "author": "黄可",
    "id": "df8f60b5-5943-4954-9cce-ee9fac3891ba",
    "content": [
      "天下传将舞马赋，门前迎得跨驴宾。"
    ]
  },
  {
    "title": "事狐神谚",
    "author": "不详",
    "id": "34a767a7-fb98-4d59-830d-e930d68e1642",
    "content": [
      "无狐魅，不成村。"
    ]
  },
  {
    "title": "荐福寺应制",
    "author": "萧至忠",
    "id": "11eb12b4-9968-40ff-88c2-884a77f91ece",
    "content": [
      "地灵传景福，天驾俨钩陈。",
      "佳哉藩邸旧，赫矣梵宫新。",
      "香塔鱼山下，禅堂鴈水滨。",
      "珠幡映白日，镜殿写青春。",
      "甚懽延故吏，大觉拯生人。",
      "幸承歌颂末，长奉属车尘。"
    ]
  },
  {
    "title": "自纪",
    "author": "尚颜",
    "id": "da6ecf10-61e1-474d-b619-077fb0416b08",
    "content": [
      "诸机忘尽未忘诗，似向诗中有所依。",
      "远境等闲支枕觅，空山容易杖藜归。",
      "清猿一一居林叫，白鸟双双避钓飞。",
      "欲画净名居士像，焚香愿见陆探微。"
    ]
  },
  {
    "title": "独在开元寺避暑颇怀鲁望因飞笔联句",
    "author": "皮日休",
    "id": "b2958440-f0ed-4aaa-9e85-197165673259",
    "content": [
      "烦署虽难避，僧家自有期。",
      "泉甘于马乳，苔滑似龙漦。",
      "任诞襟全散，临幽榻旋移。",
      "松行将雅拜，篁阵欲交麾。",
      "望塔青𩩉识，登楼白鸽知。",
      "石经森欲动，珠像俨将怡。",
      "筠簟临杉穗，纱巾透雨丝。",
      "静谭蝉噪少，凉步鹤随迟。",
      "烟重回蕉扇，轻风拂桂帷。",
      "对碑吴地说，开卷梵天词。",
      "积水鱼梁坏，残花病枕欹。",
      "怀君潇洒处，孤梦绕罘罳。"
    ]
  },
  {
    "title": "兵要望江南 风角第二（辛本作「占风角第二」、京本作「占风第三」。三十三首） 二十一",
    "author": "易静",
    "id": "a5970d88-b54f-4335-96c9-f8f1be37534f",
    "content": [
      "纳音土，风向羽来吹。",
      "（卯酉位也）。",
      "水被土凌能尅伏，定知主败客来追，莫要展旌旗。"
    ]
  },
  {
    "title": "西塞山",
    "author": "罗隐",
    "id": "6ce1451f-5e44-4ebb-80ea-6f0c6c91d5e9",
    "content": [
      "吴塞当时指此山，吴都亡后绿孱颜。",
      "岭梅乍暖残妆恨，沙鸟初晴小队闲。",
      "波阔鱼龙应混杂，壁危猿狖奈奸顽。",
      "会将一副寒蓑笠，来与渔翁作往还。"
    ]
  },
  {
    "title": "嬾卸头",
    "author": "韩偓",
    "id": "c8f64e35-bd8d-4fa9-b362-b1ff9532d952",
    "content": [
      "侍女动妆籢，故故惊人睡。",
      "那知本未眠，背面偷垂泪。",
      "嬾卸凤皇钗，羞入鸳鸯被。",
      "时复见残灯，和烟坠金穗。"
    ]
  },
  {
    "title": "箫",
    "author": "李峤",
    "id": "e8a1acb9-a691-4f29-bc84-cb6cb9abe539",
    "content": [
      "虞舜调清管，王褒赋雅音。",
      "参差横凤翼，搜索动猿吟。",
      "灵鹤时来到，仙人幸见寻。",
      "为听杨柳曲，行役几伤心。"
    ]
  },
  {
    "title": "相和歌辞 采莲曲",
    "author": "贺知章",
    "id": "04adc73f-5d2d-4a17-9254-28a80a52069f",
    "content": [
      "稽山罢雾郁嵯峨，镜水无风也自波。",
      "莫言春度芳菲尽，别有中流采芰荷。"
    ]
  },
  {
    "title": "奉和圣制途次陕州作",
    "author": "张九龄",
    "id": "f9c2b5e9-57eb-442f-91a8-aa3a804ed45d",
    "content": [
      "驰道当河陕，陈诗问国风。",
      "川原三晋别，襟带两京同。",
      "后殿函关尽，前旌阙塞通。",
      "行看洛阳陌，光景丽天中。"
    ]
  },
  {
    "title": "遇边使",
    "author": "罗隐",
    "id": "0343d78e-0909-409a-92b7-93da28dbc88a",
    "content": [
      "累年无的信，每夜望边城。",
      "袖掩千行泪，书封一尺金。"
    ]
  },
  {
    "title": "送舍弟频赴齐州三首 二",
    "author": "杜甫",
    "id": "63d7c6b3-e7ae-46f9-ba66-a92675741240",
    "content": [
      "风尘暗不开，汝去几时来。",
      "兄弟分离苦，形容老病催。",
      "江通一柱观，日落望乡台。"
    ]
  },
  {
    "title": "送赟上人还京",
    "author": "皎然",
    "id": "413da56f-7ee5-4dea-995b-9a713ded91f5",
    "content": [
      "久游春草尽，还寄北船归。",
      "沙鸟窥中食，江云入净衣。",
      "秦原山色近，楚寺磬声微。",
      "见说翻经馆，多闻似者稀。"
    ]
  },
  {
    "title": "近获风痺之疾题寄所怀",
    "author": "包佶",
    "id": "6360ff09-9f22-4d4e-87bf-301394732d34",
    "content": [
      "病夫将已矣，无可答君恩。",
      "衾枕同羇客，图书委外孙。",
      "久来从吏道，常欲奉空门。",
      "疾走机先息，攲行力渐烦。",
      "无医能却老，有变是游魂。",
      "鸟宿还依伴，蓬飘莫问根。",
      "寓形齐指马，观境制心猨。",
      "唯借南荣地，清晨暂负喧。"
    ]
  },
  {
    "title": "王良百一歌 疗风 八",
    "author": "徐成",
    "id": "36187f9c-79bd-4b91-9342-db084cd63da7",
    "content": [
      "歇汗风饶痒，为疮急㿋多。",
      "肺风多揩擦，疥癞即相和。"
    ]
  },
  {
    "title": "送豆卢策秀才",
    "author": "韦应物",
    "id": "53977d89-ac24-472a-b263-e05375222bdc",
    "content": [
      "岁交冰未泮，地卑海气昏。",
      "子有京师游，始发吴阊门。",
      "新黄含远林，微绿生陈根。",
      "诗人感时节，行道当忧烦。",
      "古来濩落者，俱不事田园。",
      "文如金石韵，岂乏知音言。",
      "方辞郡斋榻，为酌离亭罇。",
      "无为倦羁旅，一去高飞翻。"
    ]
  },
  {
    "title": "杂曲歌辞 长干行二首 一",
    "author": "李白",
    "id": "1352fbf1-2c3d-459c-b4ac-061e0c6befb8",
    "content": [
      "妾发初覆额，折花门前剧。",
      "郎骑竹马来，遶床弄青梅。",
      "同居长干里，两小无嫌猜。",
      "十四为君妇，羞颜尚不开。",
      "低头向暗壁，千唤不一回。",
      "十五始展眉，愿同尘与灰。",
      "常存抱柱信，岂上望夫台。",
      "十六君远行，瞿塘滟预堆。",
      "五月不可触，猨鸣天上哀。",
      "门前迟行迹，一一生绿苔。",
      "苔深不能扫，落叶秋风早。",
      "八月蝴蝶来，双飞西园草。",
      "感此伤妾心，坐愁红颜老。",
      "早晚下三巴，预将书报家。",
      "相迎不道远，直至长风沙。"
    ]
  },
  {
    "title": "子夜夏秋二曲 一",
    "author": "顾非熊",
    "id": "8f023210-9094-43f8-a06a-e5bae14fdc5d",
    "content": [
      "相持薄罗扇，绿树听鸣蜩。",
      "君筵呈妙舞，香汗湿鲛绡。"
    ]
  },
  {
    "title": "村居书事",
    "author": "韦庄",
    "id": "b7b0f701-dd12-444a-b384-36e8a3df0827",
    "content": [
      "年年耕与钓，鸥鸟已相依。",
      "砌长苍苔厚，藤抽紫蔓肥。",
      "风莺移树啭，雨燕入楼飞。",
      "不觉春光暮，遶篱红杏稀。"
    ]
  },
  {
    "title": "乱后送友人归湘中",
    "author": "杜荀鹤",
    "id": "3897d27c-48a4-4be7-af91-84a5e74333b3",
    "content": [
      "家枕三湘岸，门前即钓矶。",
      "渔竿壮岁别，鹤发乱时归。",
      "岳暖无猿叫，江春有燕飞。",
      "平生书劒在，莫便学忘机。"
    ]
  },
  {
    "title": "观妓",
    "author": "李何",
    "id": "54c32e1f-8b27-41d9-a0b5-e5f2582f9dba",
    "content": [
      "向晚小乘游，朝来新上头。",
      "从来许长袖，未有客难留。"
    ]
  },
  {
    "title": "晚次宣溪辱韵州张端公使君惠书叙别酬以绝句二章 二",
    "author": "韩愈",
    "id": "939ab698-2ed2-4525-8577-45a8179cc842",
    "content": [
      "兼金那足比清文，百首相随媿使君。",
      "俱是岭南巡管内，莫欺荒僻断知闻。"
    ]
  },
  {
    "title": "读史",
    "author": "黄损",
    "id": "b517a5c3-3975-4638-8a1f-5c51eddcd8c2",
    "content": [
      "逐鹿走红尘，炎炎火德新。",
      "家肥生孝子，国霸有余臣。",
      "帝道云龙合，民心草木春。",
      "须知烟阁上，一半老儒真。"
    ]
  },
  {
    "title": "咏柳花",
    "author": "薛能",
    "id": "6a748148-082d-4666-ba95-438f2f7f6837",
    "content": [
      "浮生失意频，起絮又飘沦。",
      "发自谁家树，飞来独院春。",
      "朝容萦断砌，晴影过诸邻。",
      "乱掩宫中蝶，繁冲陌上人。",
      "随波应到海，沾雨或依尘。",
      "会向慈恩日，轻轻对此身。"
    ]
  },
  {
    "title": "菊花",
    "author": "元稹",
    "id": "8085e498-9420-4bf8-93ac-c407eca63f03",
    "content": [
      "秋丛绕舍似陶家，遍绕篱边日渐斜。",
      "不是花中偏爱菊，此花开尽更无花。"
    ]
  },
  {
    "title": "送张南史",
    "author": "皇甫冉",
    "id": "5db1e935-601d-4258-a93c-bf840d7c4655",
    "content": [
      "马卿工词赋，位下年将暮。",
      "谢客爱云山，家贫身不闲。",
      "风波杳未极，几处逢相识。",
      "富贵人皆变，谁能念贫贱。",
      "岸有经霜草，林有故年枝。",
      "俱应待春色，独使客心悲。"
    ]
  },
  {
    "title": "嘲义褒（题拟）",
    "author": "李荣",
    "id": "1cdf94d3-f8ff-4f83-a330-c482d5a6c6d4",
    "content": [
      "僧头似弹丸，解义亦团栾。"
    ]
  },
  {
    "title": "晚入宣城界",
    "author": "钱起",
    "id": "871c7846-e164-4c7b-ad22-07884332ded1",
    "content": [
      "斜日片帆阴，春风孤客心。",
      "山来指樵路，岸去惜花林。",
      "海气蒸云黑，潮声隔雨深。",
      "乡愁不可道，浦宿听猨吟。"
    ]
  },
  {
    "title": "杨柳枝词八首 一",
    "author": "白居易",
    "id": "42f52081-6d77-4413-b7d7-1d7d7c8e9ad8",
    "content": [
      "六么水调家家唱，白雪梅花处处吹。",
      "古歌旧曲君休听，听取新翻杨柳枝。"
    ]
  },
  {
    "title": "送王侍御赴宣城",
    "author": "许棠",
    "id": "d10cb128-2335-4fa0-8f07-11e1333d19c5",
    "content": [
      "朝回离九陌，岛外赏残春。",
      "经宿留闲客，看云作主人。",
      "时清难议隐，位重亦甘贫。",
      "岩洞真仙境，应休别卧邻。"
    ]
  },
  {
    "title": "病中数会张道士见讥以此荅之",
    "author": "白居易",
    "id": "c5a3f084-0ca8-4261-ae65-6a94e416c149",
    "content": [
      "亦知数出妨将息，不可端居守寂寥。",
      "病即药窗眠尽日，兴来酒席坐通宵。",
      "贤人易狎须勤饮，姹女难禁莫慢烧。",
      "张道士输白道士，一杯沆[瀣]便逍遥。"
    ]
  },
  {
    "title": "游城南十六首 题韦氏庄",
    "author": "韩愈",
    "id": "bf7afde3-6dc5-4fe0-bbb5-893fb5480453",
    "content": [
      "昔者谁能比，今来事不同。",
      "寂寥青草曲，散漫白榆风。",
      "架倒藤全落，篱崩竹半空。",
      "宁须惆怅立，翻覆本无穷。"
    ]
  },
  {
    "title": "鼓吹曲辞 鼓吹铙歌 晋阳武",
    "author": "柳宗元",
    "id": "df56529b-2c90-46a3-baf8-223faff1c1af",
    "content": [
      "晋阳武，奋义威。",
      "炀之渝，德焉归。",
      "氓毕屠，绥者谁。",
      "皇烈烈，专天机。",
      "号以仁，扬其旗。",
      "日之升，九土晞。",
      "斥田圻，流洪辉。",
      "有其二，翼余隋。",
      "斮枭骜，连熊螭。",
      "枯以肉，勍者羸。",
      "后土荡，玄穹弥。",
      "合之育，莽然施。",
      "惟德辅，庆无期。"
    ]
  },
  {
    "title": "酬薛舍人万年宫晚景寓直怀友",
    "author": "上官仪",
    "id": "0561ee4c-2906-48e7-8b10-59c5f3119352",
    "content": [
      "奕奕九成台，窈窕绝尘埃。",
      "苍苍万年树，玲珑下冥雾。",
      "池色摇晚空，岩花歛余煦。",
      "清切丹禁静，浩荡文河注。",
      "留连穷胜托，夙期暌善谑。",
      "东望安仁省，西临子云阁。",
      "长啸披烟霞，高步寻兰若。",
      "金狄掩通门，雕鞍归骑喧。",
      "燕姝对明月，荆艳促芳尊。",
      "别有青山路，策杖访王孙。"
    ]
  },
  {
    "title": "题鸣峰岩 一",
    "author": "郑良士",
    "id": "8386eb9d-fe60-493c-b3d7-872cfc48cf2d",
    "content": [
      "卓锡栖云老道翁，结茅甃塔万山中。",
      "石炉昼夜香腾雾，琪树春秋翠插空。",
      "菜长给孤园值雨，藤摆罗汉谷生风。",
      "禅闻寂寞无人到，尘世喧嚣总不同。"
    ]
  },
  {
    "title": "柳",
    "author": "崔橹",
    "id": "fd4e5787-2983-4015-ad8b-668a2840699f",
    "content": [
      "风慢日迟迟，拖烟拂水时。",
      "惹将千万恨，系在短长枝。",
      "骨輭张郎瘦，腰轻楚女饥。",
      "故园归未得，多少断肠思。"
    ]
  },
  {
    "title": "访明公大德",
    "author": "韩偓",
    "id": "16506161-f82b-493d-a0d0-1c324d14e9ef",
    "content": [
      "寸发如霜袒右肩，倚肩筇竹貌怡然。",
      "悬灯深屋夜分坐，移榻向阳斋后眠。",
      "刮膜且扬三毒论，摄心徐指二宗禅。",
      "清凉药分能知味，各自胷中有醴泉。"
    ]
  },
  {
    "title": "府中夜赏",
    "author": "白居易",
    "id": "2139cfca-2633-4d25-929b-84688c377f7d",
    "content": [
      "樱桃厅院春偏好，石井栏堂夜更幽。",
      "白粉墙头花半出，绯纱烛下水平流。",
      "闲留宾客尝新酒，醉领笙歌上小舟。",
      "舞袖飘飖櫂容与，忽疑身是梦中游。"
    ]
  },
  {
    "title": "过横山顾山人草堂",
    "author": "刘长卿",
    "id": "749adb62-e238-4e32-9791-b1e9eca0bc83",
    "content": [
      "只见山相掩，谁言路尚通。",
      "人来千嶂外，犬吠百花中。",
      "细草香飘雨，垂杨闲卧风。",
      "却寻樵径去，惆怅绿溪东。"
    ]
  },
  {
    "title": "题李孝廉书房",
    "author": "耿𣲗",
    "id": "c52011da-df42-4f09-a561-8ecff7f4068b",
    "content": [
      "野情专易外，一室向青山。",
      "业就三编绝，心通万事闲。",
      "莺稀春木上，草徧暮堦间。",
      "莫道归𦈡在，来时弃故关。"
    ]
  },
  {
    "title": "隄上行三首 一",
    "author": "刘禹锡",
    "id": "c21ca0ee-7b69-44ed-8f63-5a56bcbccbf1",
    "content": [
      "酒旗相望大隄头，堤下连樯堤上楼。",
      "日暮行人争渡急，桨声幽轧满中流。"
    ]
  },
  {
    "title": "题徐州流沟寺",
    "author": "张祜",
    "id": "d335d30c-c543-4399-96b4-78eac60a598f",
    "content": [
      "古寺层层结构劳，土冈前面峻如濠。",
      "露云竹翠石桥冷，风起松声山殿高。",
      "日色动廊开木槿，夜阴生院结蒲桃。",
      "西龛禅客不相得，一片旧阶行几遭。"
    ]
  },
  {
    "title": "题金华宫",
    "author": "蜀太后徐氏",
    "id": "15bac88f-aae3-4249-861e-7d42a2120302",
    "content": [
      "再到金华顶，玄都访道回。",
      "云披分景象，黛锁显楼台。",
      "雨涤前山净，风吹去路开。",
      "翠屏夹流水，何必羡蓬莱。"
    ]
  },
  {
    "title": "洞庭玩月",
    "author": "韩偓",
    "id": "27803088-2a65-4ea7-9880-1d30c7ad2376",
    "content": [
      "洞庭湖上清秋月，月皎湖宽万顷霜。",
      "玉椀深沈潭底白，金杯细碎浪头光。",
      "寒惊乌鹊离巢噪，冷射蛟螭换窟藏。",
      "更忆瑶台逢此夜，水晶宫殿挹琼浆。"
    ]
  },
  {
    "title": "太湖诗 孤园寺",
    "author": "皮日休",
    "id": "8732befc-eae5-4d91-bb65-215588938875",
    "content": [
      "艇子小且兀，缘湖荡白芷。",
      "萦纡泊一埼，宛到孤园寺。",
      "萝岛凝清阴，松门湛虚翠。",
      "寒泉飞碧螭，古木鬬苍兕。",
      "钟梵在水魄，楼台入云肆。",
      "岩边足鸣𧔢，树杪多飞鸓。",
      "香莎满院落，风泛金靃靡。",
      "静鹤啄柏蠹，闲猱弄榅䗁。",
      "小殿熏陆香，古经贝多纸。",
      "老僧方瞑坐，见客还强起。",
      "指兹正险绝，何以来到此。",
      "先言洞壑数，次话真如理。",
      "磬韵醒闲心，茶香凝皓齿。",
      "巾之劫贝布，馔以栴檀饵。",
      "数刻得清净，终身欲依止。",
      "可怜陶侍读，身列丹台位。",
      "雅号曰胜力，亦闻师佛氏。",
      "今日到孤园，何妨称弟子。"
    ]
  },
  {
    "title": "蛮中",
    "author": "张籍",
    "id": "40dbacae-77ed-446d-bd71-8d917ceac572",
    "content": [
      "铜柱南边毒草春，行人几日到金麟。",
      "玉镮穿耳谁家女，自抱琵琶迎海神。"
    ]
  },
  {
    "title": "府西池北新葺水斋即事招宾偶题十六韵",
    "author": "白居易",
    "id": "93d50ae4-64bf-4302-8608-f02de262487c",
    "content": [
      "缭绕府西面，潺湲池北头。",
      "凿开明月峡，决破白苹洲。",
      "清浅漪澜急，夤缘浦屿幽。",
      "直冲行径断，平入卧斋流。",
      "石叠青棱玉，波翻白片鸥。",
      "喷时千点雨，澄处一泓油。",
      "绝境应难别，同心岂易求。",
      "少逢人爱玩，多是我淹留。",
      "夹岸铺长簟，当轩泊小舟。",
      "枕前看鹤浴，床下见鱼游。",
      "洞户斜开扇，疎帘半上钩。",
      "紫浮萍泛泛，碧亚竹修修。",
      "读罢书仍展，碁终局未收。",
      "午茶能散睡，卯酒善销愁。",
      "簷雨晚初霁，窗风凉欲休。",
      "谁能伴老尹，时复一闲游。"
    ]
  },
  {
    "title": "诗",
    "author": "陈蓬",
    "id": "af8f87fd-daba-4c24-bfc1-a019ef4a5420",
    "content": [
      "石头荦确高低踏，竹户鼓亨左右间。"
    ]
  },
  {
    "title": "初晴应教",
    "author": "虞世南",
    "id": "4ae90371-da09-4531-b003-0a731f20fba0",
    "content": [
      "初日明燕馆，新溜满梁池。",
      "归云半入岭，残滴尚悬枝。"
    ]
  },
  {
    "title": "刘补阙西亭晚宴",
    "author": "朱庆余",
    "id": "e22c844d-82f0-4e04-8ccf-5315e4651e8d",
    "content": [
      "虫声已尽菊花干，共立松阴向晚寒。",
      "对酒看山俱惜去，不知斜月下栏干。"
    ]
  },
  {
    "title": "暮春对柳二首 二",
    "author": "司空图",
    "id": "a62909bd-51e3-4666-a2a4-d5185a50f331",
    "content": [
      "洞中犹说看桃花，轻絮狂飞自俗家。",
      "正是阶前开远信，小娥旋拂碾新茶。"
    ]
  },
  {
    "title": "汴河亭",
    "author": "许浑",
    "id": "8341c4f7-04b1-4c38-b0aa-2103807662cf",
    "content": [
      "广陵花盛帝东游，先劈昆仑一派流。",
      "百二禁兵辞象阙，三千宫女下龙舟。",
      "凝云鼓震星辰动，拂浪旗开日月浮。",
      "四海义师归有道，迷楼还似景阳楼。"
    ]
  },
  {
    "title": "献鄜坊丘常侍",
    "author": "许浑",
    "id": "d2779e5d-a0ee-4d06-8e64-39ab4d5d6b40",
    "content": [
      "诏选将军护北戎，身骑白马臂彤弓。",
      "柳营远识金貂贵，榆塞遥知玉帐雄。",
      "秋槛鼓鼙惊朔雪，晓阶旗纛起边风。",
      "蓬莱每望平安火，应奏班超定远功。"
    ]
  },
  {
    "title": "酬乐天叹损伤见寄",
    "author": "元稹",
    "id": "7693bdaf-285f-4156-b251-4e4ee36cb9df",
    "content": [
      "前途何在转茫茫，渐老那能不自伤。",
      "病为怕风多睡月，起因花药暂扶床。",
      "函关气索迷真侣，峡水波翻碍故乡。",
      "唯有秋来两行泪，对君新赠远诗章。"
    ]
  },
  {
    "title": "哭刘言史",
    "author": "孟郊",
    "id": "346f34e0-5943-44bb-b4ec-3370c166a187",
    "content": [
      "诗人业孤峭，饿死良已多。",
      "相悲与相笑，累累其奈何。",
      "精异刘言史，诗肠倾珠河。",
      "取次抱置之，飞过东溟波。",
      "可惜大国谣，飘为四夷歌。",
      "常于众中会，颜色两切磋。",
      "今日果成死，葬襄之洛河。",
      "洛岸远相吊，洒泪双滂沱。"
    ]
  },
  {
    "title": "太原送许侍御出幕归东都",
    "author": "耿𣲗",
    "id": "0d07749c-1d5d-4233-94f1-2780ee059be6",
    "content": [
      "昔随刘越石，今日独归时。",
      "汾水风烟冷，幷州花木迟。",
      "荒庭增别梦，野雨失行期。",
      "莫向山阳过，隣人夜笛悲。"
    ]
  },
  {
    "title": "雪中寄李知诲判官",
    "author": "方干",
    "id": "22771bdf-fd40-465e-8f76-5addfa25ba95",
    "content": [
      "聚散联翩急复迟，解将华髪两相欺。",
      "虽云竹重先藏路，却讶巢倾不损枝。",
      "入户便从风起后，照窗翻似月明时。",
      "此时门巷无行迹，尘满尊罍谁得知。"
    ]
  },
  {
    "title": "自秦望赴五松驿马上偶睡睡觉成吟",
    "author": "白居易",
    "id": "d0f39920-676a-42ac-b027-6386f449489b",
    "content": [
      "长途发已久，前馆行未至。",
      "体倦目已昏，瞌然遂成睡。",
      "右袂尚垂鞭，左手暂委辔。",
      "忽觉问仆夫，才行百步地。",
      "形神分处所，迟速相乖异。",
      "马上几多时，梦中无限事。",
      "诚哉达人语，百龄同一寐。"
    ]
  },
  {
    "title": "乾元中寓居同谷县作歌七首 四",
    "author": "杜甫",
    "id": "d9068fa3-4453-4d44-845f-1a4ab4186a1a",
    "content": [
      "有妹有妹在钟离，良人早殁诸孤痴。",
      "长淮浪高蛟龙怒，十年不见来何时。",
      "扁舟欲往箭满眼，杳杳南国多旌旗。",
      "鸣呼四歌兮歌四奏，林猨为我啼清昼。"
    ]
  },
  {
    "title": "秋笛",
    "author": "杜甫",
    "id": "964cf095-7893-4844-941b-9549a49cd3b1",
    "content": [
      "清商欲尽奏，奏苦血沾衣。",
      "他日伤心极，征人白骨归。",
      "相逢恐恨过，故作发声微。",
      "不见秋云动，悲风稍稍飞。"
    ]
  },
  {
    "title": "学诸进士作精卫衔石填海",
    "author": "韩愈",
    "id": "4f5e4ab8-9181-4c44-8841-3fa737458123",
    "content": [
      "鸟有偿冤者，终年抱寸诚。",
      "口衔山石细，心望海波平。",
      "渺渺功难见，区区命已轻。",
      "人皆讥造次，我独赏专精。",
      "岂计休无日，惟应尽此生。",
      "何慙刺客传，不著报雠名。"
    ]
  },
  {
    "title": "送刘禹锡",
    "author": "窦巩",
    "id": "c82d762e-06ba-49f0-a269-a428d788af85",
    "content": [
      "十年憔悴武陵溪，鹤病深林玉在泥。",
      "今日太行平似砥，九霄初倚入云梯。"
    ]
  },
  {
    "title": "赠悼怀太子挽歌辞二首 一",
    "author": "白居易",
    "id": "97d1b08e-b92a-408c-ac0c-01192eddac34",
    "content": [
      "竹马书薨岁，铜龙表葬时。",
      "永言窀穸事，全用少阳仪。",
      "寿夭由天命，哀荣出圣慈。",
      "恭闻褒赠诏，轸念在与夷。"
    ]
  },
  {
    "title": "贪嗔痴 一",
    "author": "傅翕",
    "id": "21f39105-2dac-4627-a46b-c0bde3dd040b",
    "content": [
      "不须贪，看取游鱼戏碧潭。",
      "只是爱他钩下饵，一条线向口中含。"
    ]
  },
  {
    "title": "宫词 九十一",
    "author": "花蕊夫人徐氏",
    "id": "b43783b4-fc4f-44ec-ba83-97e788519aef",
    "content": [
      "春天睡起晓妆成，随侍君王触处行。",
      "画得自家梳洗样，相凭女伴把来呈。"
    ]
  },
  {
    "title": "兵要望江南 占雷第九（京本列第二十五○三十一首） 八",
    "author": "易静",
    "id": "092363d0-4667-4d22-93df-9c83b782fabe",
    "content": [
      "营寨上，雷止一声鸣。",
      "定是命来应迅速，不然急诏事叮咛，上将好详听。"
    ]
  },
  {
    "title": "失题",
    "author": "李涉",
    "id": "4e7b084a-3107-4f8a-9f3c-2d2cf8939700",
    "content": [
      "华表千年一鹤归，丹砂为顶雪为衣。",
      "泠泠仙语人听尽，却向五云翻翅飞。"
    ]
  },
  {
    "title": "乐游原春望",
    "author": "李频",
    "id": "855d07f6-c3dd-4db9-8826-8f4c52ae78ae",
    "content": [
      "五陵佳气晚氛氲，霸业雄图势自分。",
      "秦地山河连楚塞，汉家宫殿入青云。",
      "未央树色春中见，长乐钟声月下闻。",
      "无那杨华起愁思，满天飘落雪纷纷。"
    ]
  },
  {
    "title": "秋晴曲江望太一纳归云赋附歌",
    "author": "乔潭",
    "id": "92cb2dfb-967d-4c7c-90ce-b8c4f33d8365",
    "content": [
      "节彼南山兮人所瞻，施此云雨兮济君欲。"
    ]
  },
  {
    "title": "偶作",
    "author": "萧铎",
    "id": "01f589c4-14aa-4a19-967f-b3d04a700a36",
    "content": [
      "笼中鹦鹉啭清歌，尽是萧娘旧教他。",
      "今日独来人不见，绿窗斜雨落花多。"
    ]
  },
  {
    "title": "官舍小亭闲望",
    "author": "白居易",
    "id": "00fa55d3-0e0f-4c12-bf74-1f54703806d6",
    "content": [
      "风竹散清韵，烟槐凝绿姿。",
      "日高人吏去，闲坐在茅茨。",
      "葛衣御时暑，蔬饭疗朝饥。",
      "持此聊自足，心力少营为。",
      "亭上独吟罢，眼前无事时。",
      "数峰太白雪，一卷陶潜诗。",
      "人心各自是，我是良在兹。",
      "回谢争名客，甘从君所嗤。"
    ]
  },
  {
    "title": "狱中书情上使君",
    "author": "程长文",
    "id": "426e4caa-937e-46b9-ba0b-10f149c2ba3b",
    "content": [
      "妾家本住鄱阳曲，一片贞心比孤竹。",
      "当年二八盛容仪，红牋草隶恰如飞。",
      "尽日闲窗刺绣坐，有时极浦采莲归。",
      "谁道居贫守都邑，幽闺寂寞无人识。",
      "海燕朝归衾枕寒，山花夜落阶墀湿。",
      "强暴之男何所为，手持白刃向帘帏。",
      "一命任从刀下死，千金岂受暗中欺。",
      "我心匪石情难转，志夺秋霜意不移。",
      "血溅罗衣终不恨，疮黏锦袖亦何辞。",
      "县僚曾未知情绪，即便教人絷囹圄。",
      "朱唇滴沥独衔冤，玉筯阑干叹非所。",
      "十月寒更堪思人，一闻击柝一伤神。",
      "高髻不梳云已散，蛾眉罢埽月仍新。",
      "三尺严章难可越，百年心事向谁说。",
      "但看洗雪出圜扉，始信白圭无玷缺。"
    ]
  },
  {
    "title": "小游仙诗九十八首 三十二",
    "author": "曹唐",
    "id": "7e7aba02-9a8a-4ac5-bc65-0f241b1f9255",
    "content": [
      "洞里烟深木叶麤，乘风使者降玄都。",
      "隔花相见遥相贺，擎出怀中赤玉符。"
    ]
  },
  {
    "title": "郊居友人相访",
    "author": "崔道融",
    "id": "a60dc4e6-debb-4173-b3a9-4860533b2dd7",
    "content": [
      "柴门深掩古城秋，背郭缘溪一径幽。",
      "不有小园新竹色，君来那肯暂淹留。"
    ]
  },
  {
    "title": "夜上西城听梁州曲二首 二",
    "author": "李益",
    "id": "1c4586db-d898-4587-96fa-3a41883587b3",
    "content": [
      "鸿雁新从北地来，闻声一半却飞回。",
      "金河戍客肠应断，更在秋风百尺台。"
    ]
  },
  {
    "title": "小游仙诗九十八首 三十八",
    "author": "曹唐",
    "id": "d2d5f2f0-c40e-4c0b-8e3c-f02ab9840812",
    "content": [
      "忘却教人锁后宫，还丹失尽玉壶空。",
      "嫦娥若不偷灵药，争得长生在月中。"
    ]
  },
  {
    "title": "醉后戏与赵歌儿",
    "author": "岑参",
    "id": "126694de-4b58-4ebd-9028-cd0633031927",
    "content": [
      "秦州歌儿歌调苦，偏能立唱濮阳女。",
      "座中醉客不得意，闻之一声泪如雨。",
      "向使逢着汉帝怜，董贤气咽不能语。"
    ]
  },
  {
    "title": "奉和袭美夏景冲澹偶作次韵二首 一",
    "author": "陆龟蒙",
    "id": "fd5ad378-7699-4492-b45a-96110cbafc10",
    "content": [
      "蝉雀参差在扇纱，竹襟轻利箨冠斜。",
      "垆中有酒文园会，琴上无弦靖节家。",
      "芝畹烟霞全覆穗，橘洲风浪半浮花。",
      "闲思两地忘名者，不信人间髪解华。"
    ]
  },
  {
    "title": "五言 十二",
    "author": "吕岩",
    "id": "bfc79d6b-9ad1-4e55-a117-43810b46a1de",
    "content": [
      "要觅金丹理，根元不易逢。",
      "三才七返足，四象九还终。",
      "浴就微微白，烧成渐渐红。",
      "一丸延万纪，物外去冲冲。"
    ]
  },
  {
    "title": "别鹤词送令狐校书之桂府",
    "author": "杨巨源",
    "id": "7dd4cb50-450f-4d79-a73f-2fb80f98e1c5",
    "content": [
      "海鹤一为别，高程方窅然。",
      "影摇江汉路，思结潇湘天。",
      "皎然仰白日，真姿栖紫烟。",
      "含情九霄际，顾侣五云前。",
      "遐心属清都，凄响激朱弦。",
      "超遥闻风雨，迢遰各山川。",
      "东南信多水，会合当有年。",
      "雌飞唳冥冥，此意何由传。"
    ]
  },
  {
    "title": "偈颂（幷序○序为南岳齐己撰） 二十八",
    "author": "居遁",
    "id": "52e3f8a3-36f7-416c-a233-35132aced2a8",
    "content": [
      "顶相拟求终不见，应缘同谷不违方。",
      "此门别处无寻路，祇有休心更厮当。"
    ]
  },
  {
    "title": "春风扇微和",
    "author": "张汇",
    "id": "43caa39b-c485-4b66-9daf-0ef097728803",
    "content": [
      "木德生和气，微微入曙风。",
      "暗催南向叶，渐翥北归鸿。",
      "澹荡侵冰谷，悠扬转蕙丛。",
      "拂尘回广路，泛籁过遥空。",
      "暖上烟光际，云移律侯中。",
      "扶摇如可借，从此戾苍穹。"
    ]
  },
  {
    "title": "外按",
    "author": "王建",
    "id": "95f49e0e-117f-43ed-a1be-176bf07fa24d",
    "content": [
      "夹城门向野田开，白鹿非时出洞来。",
      "日暮秦陵尘土起，从东外按使初回。"
    ]
  },
  {
    "title": "再游东林寺作五首 一",
    "author": "贯休",
    "id": "0dcf75a4-3924-4eae-8185-dd2d0e7cfe83",
    "content": [
      "台殿参差耸瑞烟，桂花飘雪水潺潺。",
      "莫疑远去无消息，七万余年始半年。"
    ]
  },
  {
    "title": "琴操十首",
    "author": "韩愈",
    "id": "c04667c7-3b68-477e-9fd6-a4119e40fcca",
    "content": [
      "雉之飞，于朝日。",
      "群雌孤雄，意气横出。",
      "当东而西，当啄而飞。",
      "随飞随啄，群雌粥粥。",
      "嗟我虽人，曾不如彼雉鸡。",
      "生身七十年，无一妾与妃。"
    ]
  },
  {
    "title": "春怨",
    "author": "崔亘",
    "id": "02e8f924-0c33-4a86-9266-2a13abe5c696",
    "content": [
      "夜尽梦初惊，纱窗早雾明。",
      "晓妆脂粉薄，春服绮罗轻。",
      "妾有今朝恨，君无旧日情。",
      "愁来理弦管，皆是断肠声。"
    ]
  },
  {
    "title": "怀齐己",
    "author": "昙域",
    "id": "166fd5fa-a55f-4ef6-b03d-7ad19fb07857",
    "content": [
      "鬓髯秋景两苍苍，静对茅斋一炷香。",
      "病后身心俱澹泊，老来朋友半凋伤。",
      "峨眉山色侵云直，巫峡滩声入夜长。",
      "犹喜深交有支遁，时时音信到松房。"
    ]
  },
  {
    "title": "江有枫一篇十章 二",
    "author": "萧颖士",
    "id": "d85868ac-6915-478d-9b8f-75f3f8254654",
    "content": [
      "山有槭，其叶漠漠。",
      "我友徂北，于以休息。"
    ]
  },
  {
    "title": "夜坐闻雨寄严十少府",
    "author": "武元衡",
    "id": "86958501-1766-4e82-9993-4f6958a5830c",
    "content": [
      "多负云霄志，生涯岁序侵。",
      "风翻凉叶乱，雨滴洞房深。",
      "迢遰三秋梦，殷勤独夜心。",
      "怀贤不觉寐，清磬发东林。"
    ]
  },
  {
    "title": "同音韵诗 四",
    "author": "无名氏",
    "id": "9df20e65-8a1a-41e7-988b-bc2b82bb623d",
    "content": [
      "朝燃兽炭，夜秉鱼灯。"
    ]
  },
  {
    "title": "哭蒋詹事俨",
    "author": "崔融",
    "id": "ee1cd0c3-f7ad-4ac8-a80f-21a4a14e2cf7",
    "content": [
      "江上有长离，从容盛羽仪。",
      "一鸣百兽舞，一举群鸟随。",
      "应我圣明代，巢君阿阁垂。",
      "钩陈侍帷扆，环衞奉旌麾。",
      "雅量沧海纳，完才庙廊施。",
      "养亲光孝道，事主竭忠规。",
      "贞节既已固，殊荣良不訾。",
      "朝游云汉省，夕宴芙蓉池。",
      "汲黯言当直，陈平智本奇。",
      "功成喜身退，时往惜年驰。",
      "镇国山基毁，中天柱石颓。",
      "将军空有颂，刺史独留碑。",
      "芜漫藏书壁，荒凉悬劒枝。",
      "昔余参下位，数载忝牵羁。",
      "置榻恩逾重，迎门礼自卑。",
      "竹林常接兴，黍谷每逢吹。",
      "逸翰金相发，清谈玉柄挥。",
      "不轻文举少，深叹子云疲。",
      "遗爱犹如在，残编尚可窥。",
      "即今流水曲，何处俗人知。"
    ]
  },
  {
    "title": "放鱼",
    "author": "白居易",
    "id": "a551b820-311d-4ef5-8def-9b1f4a6c1bdd",
    "content": [
      "晓日提竹篮，家僮买春蔬。",
      "青青芹蕨下，叠卧双白鱼。",
      "无声但呀呀，以气相喣濡。",
      "倾篮写地上，拨刺长尺余。",
      "岂唯刀机忧，坐见蝼蚁图。",
      "脱泉虽已久，得水犹可苏。",
      "放之小池中，且用救干枯。",
      "水小池窄狭，动尾触四隅。",
      "一时幸苟活，久远将何如。",
      "怜其不得所，移放于南湖。",
      "南湖连西江，好去勿踟蹰。",
      "施恩即望报，吾非斯人徒。",
      "不须泥沙底，辛苦觅明珠。"
    ]
  },
  {
    "title": "读阴符经寄鹿门子",
    "author": "陆龟蒙",
    "id": "f184be37-4589-4078-8cf6-9151c5eb5ec7",
    "content": [
      "清晨整冠坐，朗咏三百言。",
      "备识天地意，献词犯乾坤。",
      "何事不隐德，降灵生轩辕。",
      "口衔造化斧，凿破机关门。",
      "五贼忽迸逸，万物争崩奔。",
      "虚施神仙要，莫救华池源。",
      "但学战胜术，相高甲兵屯。",
      "龙蛇竞起陆，鬬血浮中原。",
      "成汤与周武，反复更为尊。",
      "下及秦汉得，黩弄兵亦烦。",
      "奸强自林据，仁弱无枝蹲。",
      "狂喉恣吞噬，逆翼争飞翻。",
      "家家伺天发，不肯匡淫昏。",
      "生民坠涂炭，比屋为冤魂。",
      "祗为读此书，大朴难久存。",
      "微臣与轩辕，亦是万世孙。",
      "未能穷意义，岂敢求瑕痕。",
      "曾亦爱两句，可与贤达论。",
      "生者死之根，死者生之根。",
      "方寸了十字，万化皆胚𣍯。",
      "身外更何事，眼前徒自喧。",
      "黄河但东注，不见归昆仑。",
      "昼短苦夜永，劝君倾一尊。"
    ]
  },
  {
    "title": "赠史修文",
    "author": "沈千运",
    "id": "4a2c31b1-5107-41c6-8ae6-723852061d89",
    "content": [
      "故人阻千里，会面非别期。",
      "握手于此地，当欢反成悲。",
      "念离宛犹昨，俄已经数期。",
      "畴昔皆少年，别来鬓如丝。",
      "不道旧姓名，相逢知是谁。",
      "曩游尽骞翥，与君仍布衣。",
      "岂曰无其才，命理应有时。",
      "别路渐欲少，不觉生涕洟。"
    ]
  },
  {
    "title": "瀑布",
    "author": "白元鉴",
    "id": "7be775ba-bc8c-4990-a816-7bc29e4057cd",
    "content": [
      "飞瀑下幽壑，令人梦寐清。",
      "秋山匹练净，寒谷万珠明。",
      "映日添霞色，迎风作雨声。",
      "潺湲听莫厌，时得涤幽情。"
    ]
  },
  {
    "title": "和尉迟赞善秋暮僻居",
    "author": "徐铉",
    "id": "3949a1fe-943b-4534-8388-18e594f57c80",
    "content": [
      "登高节物最堪怜，小岭疎林对槛前。",
      "轻吹断时云缥缈，夕阳明处水澄鲜。",
      "江城秋早催寒事，望苑朝稀足晏眠。",
      "庭有菊花尊有酒，若方陶令媿前贤。"
    ]
  },
  {
    "title": "木兰花 三",
    "author": "欧阳炯",
    "id": "e550440c-6141-4505-9b16-0860c0b60ac5",
    "content": [
      "春早玉楼烟雨夜，帘外樱桃花半谢。",
      "锦屏香冷绣衾寒，怊怅忆君无计舍。",
      "侵晓鹊声来砌下，鸾镜残妆红粉罢。",
      "黛眉双点不成描，留待玉郎归日画。"
    ]
  },
  {
    "title": "宿大彻禅师故院",
    "author": "雍陶",
    "id": "9ec9f861-5e65-4680-aecd-15d6d85ead53",
    "content": [
      "竹房谁继生前事，松月空悬过去心。",
      "秋磬数声天欲晓，影堂斜掩一灯深。"
    ]
  },
  {
    "title": "同于汝锡游降圣观",
    "author": "王建",
    "id": "c05d134f-f7c0-487e-972d-94bbe2618421",
    "content": [
      "秦时桃树满山坡，骑鹿先生降大罗。",
      "路尽溪头逢地少，门连内里见天多。",
      "荒泉坏简朱砂暗，古塔残经篆字讹。",
      "闻说开元斋醮日，晓移行漏帝亲过。"
    ]
  },
  {
    "title": "铜驼悲",
    "author": "李贺",
    "id": "504d52fe-70fd-4dc2-8bf3-8faff1fa5ec4",
    "content": [
      "落魄三月罢，寻花去东家。",
      "谁作送春曲，洛岸悲铜驼。",
      "桥南多马客，北山饶古人。",
      "客饮杯中酒，驼悲千万春。",
      "生世莫徒劳，风吹盘上烛。",
      "厌见桃株笑，铜驼夜来哭。"
    ]
  },
  {
    "title": "送福州王先辈南归",
    "author": "韦庄",
    "id": "d3aa7334-1431-4eb5-a820-bb73dd42c3f7",
    "content": [
      "豫章城下偶相逢，自说今方遇至公。",
      "八韵赋吟梁苑雪，六铢衣惹杏园风。",
      "名标玉籍僊坛上，家寄闽山画障中。",
      "明日一杯何处别，绿杨烟岸雨蒙蒙。"
    ]
  },
  {
    "title": "暮春题瀼西新赁草屋五首 一",
    "author": "杜甫",
    "id": "95ecb516-eef9-4ab8-b4aa-091c84aba40d",
    "content": [
      "久嗟三峡客，再与暮春期。",
      "百舌欲无语，繁花能几时。",
      "谷虚云气薄，波乱日华迟。",
      "战伐何由定，哀伤不在兹。"
    ]
  },
  {
    "title": "题横水驿双峰院松",
    "author": "赵嘏",
    "id": "afade0d6-6e8e-4b1e-854e-a3fb8705aa20",
    "content": [
      "故园溪上雪中别，野馆门前云外逢。",
      "白发渐多何事苦，清阴长在好相容。",
      "迎风几拂朝天骑，带月犹含度岭钟。",
      "更忆葛洪丹井畔，数株临水欲成龙。"
    ]
  },
  {
    "title": "送崔侍御之岭南二十韵",
    "author": "元稹",
    "id": "9d8ddb6a-0a57-4b7b-93ad-96a081b6295f",
    "content": [
      "汉法戎施幕，秦官郡置监。",
      "萧何归旧印，鲍永授新衔。",
      "币聘虽盈箧，泥章未破缄。",
      "蛛悬丝缭绕，鹊报语𧮪諵。",
      "再砺神羊角，重开宪简函。",
      "鞶缨骢赳赳，緌珮绣縿縿。",
      "逸翮怜鸿翥，离心觉刃劖。",
      "联游亏片玉，洞照失明鉴。",
      "遥想车登岭，那无泪满衫。",
      "茅蒸连蟒气，衣渍度梅黬。",
      "象鬬缘谿竹，猿鸣带雨杉。",
      "飓风狂浩浩，韶石峻崭崭。",
      "宿浦宜深泊，祈泷在至𫍯。",
      "瘴江乘早度，毒草莫亲芟。",
      "试蛊看银黑，排腥贵食咸。",
      "菌须虫已蠹，菓重鸟先鹐。",
      "冰莹怀贪水，霜清顾痛岩。",
      "珠玑当尽掷，薏苡讵能谗。",
      "荆俗欺王粲，吾生问季咸。",
      "远书多不达，勤为枉攕攕。"
    ]
  },
  {
    "title": "杂曲歌辞 王孙游",
    "author": "崔国辅",
    "id": "5b7a301f-f717-4fd1-a39f-f0db207a0887",
    "content": [
      "自与王孙别，频看黄鸟飞。",
      "应由春草误，著处不成归。"
    ]
  },
  {
    "title": "春日题韦曲野老村舍二首 一",
    "author": "许浑",
    "id": "8e3f0315-9583-4fa9-8370-6c24ef2ca34d",
    "content": [
      "遶屋遍桑麻，村南第一家。",
      "林繁树势直，溪转水纹斜。",
      "竹院昼看笋，药栏春卖花。",
      "故园归未得，到此是天涯。"
    ]
  },
  {
    "title": "春闺辞二首 二",
    "author": "李中",
    "id": "4243b281-f54f-423a-b018-608dd9a77efa",
    "content": [
      "边无音信暗消魂，茜袖香裙积泪痕。",
      "海燕归来门未掩，悠悠花落又黄昏。"
    ]
  },
  {
    "title": "昙智禅师院",
    "author": "韦应物",
    "id": "10d289c3-96db-4323-8456-b25f5899746d",
    "content": [
      "高年不复出，门径众草生。",
      "时夏方新雨，果药发余荣。",
      "疎澹下林景，流暮幽禽情。",
      "身名两俱遣，独此野寺行。"
    ]
  },
  {
    "title": "依韵修睦上人山居十首 五",
    "author": "李咸用",
    "id": "9ad8e520-0ef3-4eca-8a5c-5792a9133a72",
    "content": [
      "春风春雨一何频，望极空江觉损神。",
      "莺有来由重入谷，柳无情绪强依人。",
      "汉庭谒者休言事，鲁国诸生莫问津。",
      "赖是水乡樗栎贱，满炉红焰且相亲。"
    ]
  },
  {
    "title": "高士咏 荣启期",
    "author": "吴筠",
    "id": "5af0bf48-264c-4397-9c1c-5ef4ff2279da",
    "content": [
      "荣期信知止，带索无所求。",
      "外物非我尚，琴歌自优游。",
      "三乐通至道，一言醉孔丘。",
      "居常以待终，啸傲夫何忧。"
    ]
  },
  {
    "title": "塞下曲",
    "author": "丁棱",
    "id": "f133ced6-8bcb-4a1b-bddb-4a571a3e8000",
    "content": [
      "北风鸣晚角，雨雪塞云低。",
      "烽举战军动，天寒征马嘶。",
      "出营红斾展，过碛暗沙迷。"
    ]
  },
  {
    "title": "看采菱",
    "author": "白居易",
    "id": "0fe43c29-9ba8-4e50-9a81-1551890a8cbf",
    "content": [
      "菱池如镜净无波，白点花稀青角多。",
      "时唱一声新水调，谩人道是采菱歌。"
    ]
  },
  {
    "title": "却望无锡芙蓉湖 四",
    "author": "李绅",
    "id": "b38832ba-1187-4a67-8cf1-dcf8bc6337e2",
    "content": [
      "旧山认得烟岚近，湖水平铺碧岫间。",
      "喜见云泉还怅望，自慙山叟不归山。"
    ]
  },
  {
    "title": "桐树馆重题",
    "author": "白居易",
    "id": "eb50b096-bba0-4390-8e18-462fc3f75a3b",
    "content": [
      "阶前下马时，梁上题诗处。",
      "惨澹病使君，萧疎老松树。",
      "自嗟还自哂，又向杭州去。"
    ]
  },
  {
    "title": "琵琶",
    "author": "太宗皇帝",
    "id": "c5629da4-989d-4af5-a5e8-db1a6aaa8e6f",
    "content": [
      "半月无双影，全花有四时。",
      "摧藏千里态，掩抑几重悲。",
      "促节萦红袖，清音满翠帷。",
      "驶弹风响急，缓曲钏声迟。",
      "空余关陇恨，因此代相思。"
    ]
  },
  {
    "title": "病中荅招饮者",
    "author": "白居易",
    "id": "c7b84bd0-de0c-4392-b5b6-8290dc25767e",
    "content": [
      "顾我镜中悲白发，尽君花下醉青春。",
      "不缘眼痛兼身病，可是尊前第二人。"
    ]
  },
  {
    "title": "郊庙歌辞 祀风师乐章 送神",
    "author": "包佶",
    "id": "fd76be6d-7ece-4852-94d3-381fae092e8f",
    "content": [
      "微穆敷华能应节，飘扬发彩宜行庆。",
      "送迎灵驾神心享，跪拜灵坛礼容盛。",
      "气和草木发萌芽，德畅禽鱼遂翔泳。",
      "永望翠盖逐流云，自兹率土调春令。"
    ]
  },
  {
    "title": "三乡驿楼伏覩玄宗望女几山诗小臣斐然有感",
    "author": "刘禹锡",
    "id": "bf7821d0-4630-4e62-8462-c3e189277a4e",
    "content": [
      "开元天子万事足，唯惜当时光景促。",
      "三乡陌上望仙山，归作霓裳羽衣曲。",
      "仙心从此在瑶池，三清八景相追随。",
      "天上忽乘白云去，世间空有秋风词。"
    ]
  },
  {
    "title": "牡丹",
    "author": "李商隐",
    "id": "0de5c9dc-8bd5-45db-bfbe-efba1c3e0db7",
    "content": [
      "锦帏初卷卫夫人，绣被犹堆越鄂君。",
      "垂手乱翻雕玉佩，招腰争舞郁金帬。",
      "石家蜡烛何曾剪，荀令香炉可待熏。",
      "我是梦中传彩笔，欲书花叶寄朝云。"
    ]
  },
  {
    "title": "过灵泉寺",
    "author": "姚合",
    "id": "1edbeb66-df42-4c65-8d77-0ba9a7d31474",
    "content": [
      "偶寻灵迹去，幽径入氲氛。",
      "转壑惊飞鸟，穿山踏乱云。",
      "水从岩下落，溪向寺前分。",
      "释子游何处，空堂日渐曛。"
    ]
  },
  {
    "title": "衞艳词",
    "author": "崔国辅",
    "id": "71017886-3624-4798-8226-60ea3b816a52",
    "content": [
      "淇上桑叶青，青楼含白日。",
      "比时遥望君，车马城中出。"
    ]
  },
  {
    "title": "太原郑尚书远寄新诗走笔酬赠因代书贺",
    "author": "权德舆",
    "id": "5ec3cb79-610a-41c8-ac87-601a64b29d72",
    "content": [
      "晓开阊阖出丝言，共喜全才镇北门。",
      "职重油幢推上略，荣兼革履见深恩。",
      "昔岁经过同二仲，登朝并命慙无用。",
      "曲台分季奉斋祠，直笔系年陪侍从。",
      "芬芳鸡舌向南宫，伏奏丹墀迹又同。",
      "公望数承黄纸诏，虚怀自号白云翁。",
      "戎装躞蹀纷出祖，金印煌煌宠司武。",
      "时看介士阅犀渠，每狎儒生冠章甫。",
      "晋祠汾水古幷州，千骑双旌居上头。",
      "新握兵符应感激，远缄诗句更风流。",
      "缁衣诸侯谅称美，白衣尚书何可比。",
      "只今麟阁待丹青，努力加餐报天子。"
    ]
  },
  {
    "title": "送李校书赴东浙幕府",
    "author": "刘长卿",
    "id": "690e93f2-146f-4690-b2aa-44ff939da200",
    "content": [
      "方从大夫后，南去会稽行。",
      "淼淼沧江外，青青春草生。",
      "芸香辞乱事，梅吹听军声。",
      "应访王家宅，空怜江水平。"
    ]
  },
  {
    "title": "赠史开封",
    "author": "杨巨源",
    "id": "26d41f5f-d0fa-43d3-8a90-0b254d1f9e99",
    "content": [
      "天低荒草誓师坛，邓艾心知战地宽。",
      "鼓角逈临霜野曙，旌旗高对雪峰寒。",
      "五营向水红尘起，一劒当风白日看。",
      "曾从伏波征绝域，碛西蕃部怯金鞍。"
    ]
  },
  {
    "title": "湘中纪行十首 洞山阳",
    "author": "刘长卿",
    "id": "308280bc-9b1b-45fb-9778-723e13dee642",
    "content": [
      "旧日仙成处，荒林客到稀。",
      "白云将犬去，芳草任人归。",
      "空谷无行径，深山少落晖。",
      "桃园几家住，谁为扫荆扉。"
    ]
  },
  {
    "title": "陈情上郑主司",
    "author": "顾非熊",
    "id": "401d8485-e00c-4420-8c01-176113b98163",
    "content": [
      "登第久无缘，归情思渺然。",
      "艺慙公道日，身贱太平年。",
      "未识笙歌乐，虚逢岁月迁。",
      "羁怀吟独苦，愁眼媿花妍。",
      "求达非荣己，修辞欲继先。",
      "秦城春十二，吴苑路三千。",
      "茅屋山岚入，柴门海浪连。",
      "遥心犹送鴈，归梦不离船。",
      "时节思家夜，风霜作客天。",
      "庭闱乖旦暮，兄弟阻团圆。",
      "朝乏新知己，邨荒旧业田。",
      "受恩期望外，效死誓生前。",
      "愿察为裘意，彷徉和角篇。",
      "恳情今吐尽，万一冀哀怜。"
    ]
  },
  {
    "title": "古风 二十一",
    "author": "李白",
    "id": "750933f5-19d3-443e-8fed-412d4712e587",
    "content": [
      "郢客吟白雪，遗响飞青天。",
      "徒劳歌此曲，举世谁为传。",
      "试为巴人唱，和者乃数千。",
      "吞声何足道，叹息空凄然。"
    ]
  },
  {
    "title": "寻山僧不遇作",
    "author": "李白",
    "id": "6a6f2822-0128-4791-b2f3-9d0d1bc33a60",
    "content": [
      "石径入丹壑，松门闭青苔。",
      "闲阶有鸟迹，禅室无人开。",
      "窥窗见白拂，挂壁生尘埃。",
      "使我空叹息，欲去仍裴回。",
      "香云徧山起，花雨从天来。",
      "已有空乐好，况闻青猨哀。",
      "了然绝世事，此地方悠哉。"
    ]
  },
  {
    "title": "送陈七赴西军",
    "author": "孟浩然",
    "id": "fc13bd5f-5ad3-4308-8042-d3749b6c1c61",
    "content": [
      "吾观非常者，碌碌在目前。",
      "君负鸿鹄志，蹉跎书劒年。",
      "一闻边烽动，万里忽争先。",
      "余亦赴京国，何当献凯还。"
    ]
  },
  {
    "title": "送韩湘赴江西从事",
    "author": "姚合",
    "id": "e9731824-a335-4f7b-a859-2ea027a0a7c1",
    "content": [
      "年少登科客，从军诏命新。",
      "行装有兵器，祖席尽诗人。",
      "细雨湘城暮，微风楚水春。",
      "浔阳应足雁，梦泽岂无尘。",
      "猿叫来山顶，潮痕在树身。",
      "从容多暇日，佳句寄须频。"
    ]
  },
  {
    "title": "留题爱敬寺",
    "author": "李建勋",
    "id": "b0030fc9-0c71-42c3-9d3b-221f155ba287",
    "content": [
      "野性竟未改，何以居朝廷。",
      "空为百官首，但爱千峰青。",
      "南风新雨后，与客携觞行。",
      "斜阳惜归去，万壑啼鸟声。"
    ]
  },
  {
    "title": "杂曲歌辞 盖罗缝 二",
    "author": "不详",
    "id": "dbc7ee41-850f-4bb2-999c-49c8bfa948c0",
    "content": [
      "音书杜绝白狼西，桃李无颜黄鸟嗁。",
      "寒鸟春深归去尽，出门肠断草萋萋。"
    ]
  },
  {
    "title": "早行",
    "author": "郭良",
    "id": "736323fa-2b48-48cc-9d86-16f2c914eedb",
    "content": [
      "早行星尚在，数里未天明。",
      "不辨云林色，空闻风水声。",
      "月从山上落，河入斗间横。",
      "渐至重门外，依稀见洛城。"
    ]
  },
  {
    "title": "酬令狐留守巡内至集贤院见寄",
    "author": "刘禹锡",
    "id": "a72b456c-821f-4e84-871a-35f0111fb922",
    "content": [
      "仙院文房隔旧宫，当时盛事尽成空。",
      "墨池半在颓垣下，书带犹生蔓草中。",
      "巡内因经九重苑，裁诗又继二南风。",
      "为兄手写殷勤句，遍历三台各一通。"
    ]
  },
  {
    "title": "又嘲武懿宗",
    "author": "张元一",
    "id": "42fa29ca-dafd-4616-90f0-da2f1b802955",
    "content": [
      "裹头极草草，掠鬓不菶菶。",
      "未见桃花面皮，漫作杏子眼孔。"
    ]
  },
  {
    "title": "叹鹤病",
    "author": "白居易",
    "id": "959e7ad3-110a-48c4-bb5c-ee40e9628914",
    "content": [
      "右翅低垂左胫伤，可怜风貌甚昂藏。",
      "亦知白日青天好，未要高飞且养疮。"
    ]
  },
  {
    "title": "冬至宿杨梅馆",
    "author": "白居易",
    "id": "609cfa44-628d-4344-91bd-ca03998bf52e",
    "content": [
      "十一月中长至夜，三千里外远行人。",
      "若为独宿杨梅馆，冷枕单床一病身。"
    ]
  },
  {
    "title": "忆原上人",
    "author": "戴叔伦",
    "id": "e139b304-059d-4eb4-9312-56e13d45aa39",
    "content": [
      "一两棕鞋八尺藤，广陵行遍又金陵。",
      "不知竹雨竹风夜，吟对秋山那寺灯。"
    ]
  },
  {
    "title": "永明山居诗（六十九首） 十七",
    "author": "延寿",
    "id": "eba88027-e8a3-438c-b43f-ccf04d44c214",
    "content": [
      "松萝闲锁一身孤，履道安禅是密谟。",
      "借问野云谁断续，思量春草自荣枯。",
      "多见异兽心堪伏，来惯幽禽不用呼。",
      "万物尽从成熟得，莫教容易丧工夫。"
    ]
  },
  {
    "title": "送李秀才归荆溪",
    "author": "韦庄",
    "id": "ccea0a0b-28d2-4a3e-8ce5-d8e4ae6f0cf2",
    "content": [
      "八月中秋月正圆，送君吟上木兰船。",
      "人言格调胜玄度，我爱篇章敌浪僊。",
      "晚渡去时冲细雨，夜滩何处宿寒烟。",
      "楚王宫去阳台近，莫倚风流滞少年。"
    ]
  },
  {
    "title": "思山居一十首 忆药苗",
    "author": "李德裕",
    "id": "ffbd7136-ae59-4a8f-81c2-b4e71b5d81f1",
    "content": [
      "溪上药苗齐，丰茸正堪掇。",
      "皆能扶我寿，岂止坚肌骨。",
      "味掩商山芝，英逾首阳蕨。",
      "岂如甘谷士，只得香泉啜。"
    ]
  },
  {
    "title": "春游 二",
    "author": "刘兼",
    "id": "b70702ea-7ddc-4528-831e-db9557ab2a19",
    "content": [
      "摇摇离绪不能持，满郡花开酒熟时。",
      "羞听黄莺求善友，强随绿柳展愁眉。",
      "隔云故国山千叠，傍水芳林锦万枝。",
      "圣主未容归北阙，且将勤俭抚南夷。"
    ]
  },
  {
    "title": "倦夜",
    "author": "杜甫",
    "id": "d0650e64-eb25-45ff-90b5-c14f3bab9f44",
    "content": [
      "竹凉浸卧内，野月满庭隅。",
      "重露成涓滴，稀星乍有无。",
      "暗飞萤自照，水宿鸟相呼。",
      "万事干戈里，空悲清夜徂。"
    ]
  },
  {
    "title": "送薛判官之越",
    "author": "皇甫冉",
    "id": "bc969e2f-a03d-4893-bf53-14dcc38d3a26",
    "content": [
      "时难自多务，职小亦求贤。",
      "道路无辞远，云山并在前。",
      "樟亭待潮处，已是越人烟。"
    ]
  },
  {
    "title": "送袁太祝衢婺巡覆",
    "author": "权德舆",
    "id": "0f0c3b4b-c0bc-40b7-8623-ca251fe48152",
    "content": [
      "校缗税亩不妨闲，清兴自随鱼鸟间。",
      "知君此去足佳句，路出桐溪千万山。"
    ]
  },
  {
    "title": "夜到润州",
    "author": "孙逖",
    "id": "15e71264-4ba0-4dfb-9fe1-e874cc5f0063",
    "content": [
      "夜入丹阳郡，天高气象秋。",
      "海隅云汉转，江畔火星流。",
      "城郭传金柝，闾阎闭绿洲。",
      "客行凡几夜，新月再如钩。"
    ]
  },
  {
    "title": "江行夜雨",
    "author": "张乔",
    "id": "a57286cf-5bc2-4dc1-ab2c-2ef9b08686a1",
    "content": [
      "江风木落天，游子感流年。",
      "万里波连蜀，三更雨到船。",
      "梦残灯影外，愁积苇业边。",
      "不及樵渔客，全家住岛田。"
    ]
  },
  {
    "title": "五君咏五首 苏许公瓌",
    "author": "张说",
    "id": "1a40eebd-96b4-4237-b027-4cae2004a6b3",
    "content": [
      "许公信国桢，克美具瞻情。",
      "百事资朝问，三章广世程。",
      "处高心不有，临节自为名。",
      "朱户传新戟，青松拱旧茔。",
      "凄凉丞相府，余庆在玄成。"
    ]
  },
  {
    "title": "红茶花",
    "author": "司空图",
    "id": "ab2f15b1-089b-487d-ad97-9b0701863901",
    "content": [
      "景物诗人见即夸，岂怜高韵说红茶。",
      "牡丹枉用三春力，开得方知不是花。"
    ]
  },
  {
    "title": "句 二",
    "author": "无名氏",
    "id": "319f6030-1ad3-4523-b7e1-aad087731405",
    "content": [
      "书空翘足睡，路险侧身行。"
    ]
  },
  {
    "title": "岁暮",
    "author": "杜甫",
    "id": "130ff9df-d0d9-4812-8ae2-cba09ed87050",
    "content": [
      "岁暮远为客，边隅还用兵。",
      "烟尘犯雪岭，鼓角动江城。",
      "天地日流血，朝廷谁请缨。",
      "济时敢爱死，寂寞壮心惊。"
    ]
  },
  {
    "title": "赋得花庭雾",
    "author": "太宗皇帝",
    "id": "53cabac3-3558-4bcb-8845-9ebe1c3eb562",
    "content": [
      "兰气已熏宫，新橤半粧丛。",
      "色含轻重雾，香引去来风。",
      "拂树浓舒碧，萦花薄蔽红。",
      "还当杂行雨，髣髴隐遥空。"
    ]
  },
  {
    "title": "戏荅朝士",
    "author": "李都",
    "id": "b733e47f-c47c-4da6-8afd-9342f9e31dbe",
    "content": [
      "华缄千里到荆门，章草纵横任意论。",
      "应笑钟张虚用力，却教羲献枉劳魂。",
      "惟堪爱惜为珍宝，不敢传留误子孙。",
      "深荷故人相厚处，天行时气许教吞。"
    ]
  },
  {
    "title": "横吹曲辞 折杨柳",
    "author": "刘宪",
    "id": "35c4618c-3896-45f8-9b24-51764c90383f",
    "content": [
      "沙塞三河道，金闺二月春。",
      "碧烟杨柳色，红粉绮罗人。",
      "露叶怜啼脸，风花思舞巾。",
      "攀持君不见，为听曲中新。"
    ]
  },
  {
    "title": "江南杂题三十首 其二十八",
    "author": "张祜",
    "id": "a912b789-7543-4373-afd3-f78dba057acd",
    "content": [
      "美人殊不见，惆怅望行云。",
      "竹翠静含粉，榴花轻曳裙。",
      "婵娟非月色，散漫是兰薫。",
      "无复荆王梦，子规空夜闻。"
    ]
  },
  {
    "title": "忆牡丹",
    "author": "徐夤",
    "id": "bb7908b9-a0c4-4c31-9441-25276bdbcabc",
    "content": [
      "绿树多和雪霰栽，长安一别十年来。",
      "王侯买得价偏重，桃李落残花始开。",
      "宋玉邻边腮正嫩，文君机上锦初裁。",
      "沧洲春暮空肠断，画看犹将劝酒杯。"
    ]
  },
  {
    "title": "省题诗二十一首 原隰荑绿柳",
    "author": "王棨",
    "id": "6e51e6cd-9e51-475b-ae10-79b359446890",
    "content": [
      "晴郊浮淑气，疎柳发柔荑。",
      "嫩翠原头徧，巨丝隰畔低。",
      "和烟方郁郁，伴草欲萋萋。",
      "叶少眉难短，条新带未齐。",
      "离人心已醉，游客步初迷。",
      "无限迁乔意，芳菲正好栖。"
    ]
  },
  {
    "title": "宿蓝田山口奉寄沈员外",
    "author": "于良史",
    "id": "d15965ee-8558-400d-889d-15bd933181b8",
    "content": [
      "山暝飞群鸟，川长泛四邻。",
      "烟归河畔草，月照渡头人。",
      "朋友怀东道，乡关恋北辰。",
      "去留无所适，岐路独迷津。"
    ]
  },
  {
    "title": "东林作寄金陵知己",
    "author": "齐己",
    "id": "c650154c-a623-48dd-aaf5-724ee45f924e",
    "content": [
      "十八贤真在，时来拂榻看。",
      "已知前事远，更结后人难。",
      "泉滴胜清磬，松香掩白檀。",
      "凭君听朝贵，谁欲厌簪冠。"
    ]
  },
  {
    "title": "戏赠张五弟𬤇三首 三",
    "author": "王维",
    "id": "7fa97957-588a-4bdc-841b-05ddfcdc0d96",
    "content": [
      "设罝守毚兔，垂钓伺游鳞。",
      "此是安口腹，非关慕隐沦。",
      "吾生好清净，蔬食去情尘。",
      "今子方豪荡，思为鼎食人。",
      "我家南山下，动息自遗身。",
      "入鸟不相乱，见兽皆相亲。",
      "云霞成伴侣，虚白侍衣巾。",
      "何事须夫子，邀予谷口真。"
    ]
  },
  {
    "title": "八月三日夜作",
    "author": "白居易",
    "id": "2e1caa8a-5a9f-4ca9-98f0-c4e091a43d0e",
    "content": [
      "露白月微明，天凉景物清。",
      "草头珠颗冷，楼角玉钩生。",
      "气爽衣裳健，风疎砧杵鸣。",
      "夜衾香有思，秋簟冷无情。",
      "梦短眠频觉，宵长起暂行。",
      "烛凝临晓影，虫怨欲寒声。",
      "槿老花先尽，莲凋子始成。",
      "四时无了日，何用叹衰荣。"
    ]
  },
  {
    "title": "相和歌辞 王昭君三首 二",
    "author": "东方虬",
    "id": "9ceaf4b9-1baf-4fa1-ab59-a749cde469e2",
    "content": [
      "揜涕辞丹凤，衔悲向白龙。",
      "单于浪惊喜，无复旧时容。"
    ]
  },
  {
    "title": "魏征葬日登凌烟阁赋七言诗（题拟）",
    "author": "太宗皇帝李世民",
    "id": "1f06ac95-bf6b-43bf-9996-fd4cbee075a9",
    "content": [
      "劲筿逢霜摧美质，台星失位夭良臣。",
      "唯当掩泣云台上，空对余形无复人。"
    ]
  },
  {
    "title": "金庭观（在嵊县东南七十二里）",
    "author": "张说",
    "id": "6c09fb65-f4fb-4252-9c9d-eda5fce8172b",
    "content": [
      "元珠道在岂难求，海变须教鬓不秋。",
      "他日洞天三十六，碧桃花发共师游。"
    ]
  },
  {
    "title": "寿阳罢郡日有诗十首与追怀不殊今编于后兼纪瑞物 忆东湖",
    "author": "李绅",
    "id": "59730cd8-6333-485a-a0e8-79635c51ebb6",
    "content": [
      "菱歌罢唱鹢舟回，雪鹭银鸥左右来。",
      "霞散浦边云锦截，月升湖面镜波开。",
      "鱼惊翠羽金鳞跃，莲脱红衣紫菂摧。",
      "淮口值春偏怅望，数株临水是寒梅。"
    ]
  },
  {
    "title": "晚归山居",
    "author": "刘沧",
    "id": "720d3b21-625c-4afc-a1e2-0c562d710854",
    "content": [
      "寥落霜空木叶稀，初行郊野思依依。",
      "秋深频忆故乡事，日暮独寻荒径归。",
      "山影暗随云水动，钟声潜入远烟微。",
      "娟娟唯有西林月，不惜清光照竹扉。"
    ]
  },
  {
    "title": "幷州",
    "author": "薛能",
    "id": "0c86c1a4-8a34-459e-9236-19a2b0400bfe",
    "content": [
      "少年流落在幷州，裘脱文君取次游。",
      "携挈共过芳草渡，登临齐凭绿杨楼。",
      "庭前蛱蝶春方好，床上樗蒲宿未收。",
      "坊号偃松人在否，饼炉南畔曲西头。"
    ]
  },
  {
    "title": "过彭泽",
    "author": "孟郊",
    "id": "3d5b5fec-ba90-4b43-b1d4-7b0103cdfecd",
    "content": [
      "扬帆过彭泽，舟人讶叹息。",
      "不见种柳人，霜风空寂历。"
    ]
  },
  {
    "title": "奉和圣制千秋节宴应制",
    "author": "张说",
    "id": "92eb245c-24b2-4d9b-ae54-3482880121f0",
    "content": [
      "五德生王者，千龄启圣人。",
      "赤光来照夜，黄云上覆晨。",
      "海县衔恩久，朝章献舞新。",
      "高居帝座出，夹道众官陈。",
      "槊杖洗清景，磬管凝秋旻。",
      "珠囊含瑞露，金镜抱仙轮。",
      "何岁无乡饮，何田不报神。",
      "薰歌与名节，传代幸群臣。"
    ]
  },
  {
    "title": "奉和圣制重阳旦日百寮曲江宴示怀",
    "author": "崔元翰",
    "id": "c8621bb1-0103-4ce2-88ec-af505c36b118",
    "content": [
      "偶圣覩昌期，受恩慙弱质。",
      "幸逢良宴会，况是清秋日。",
      "远岫对壶觞，澄澜映簪绂。",
      "炮羔备丰膳，集凤调鸣律。",
      "薄劣厕英豪，欢娱忘衰疾。",
      "平臯行雁下，曲渚双凫出。",
      "沙岸菊开花，霜枝果垂实。",
      "天文见成象，帝念资勤恤。",
      "探道得玄珠，斋心居特室。",
      "岂如横汾唱，其事徒骄逸。"
    ]
  },
  {
    "title": "观心处",
    "author": "元稹",
    "id": "9991d806-3930-408e-a943-54a3d69e56db",
    "content": [
      "满坐喧喧笑语频，独怜方丈了无尘。",
      "灯前便是观心处，要似观心有几人。"
    ]
  },
  {
    "title": "送从舅成都丞广归蜀",
    "author": "卢纶",
    "id": "fcb84cce-b6cd-4346-97ef-bbe40d7a22ee",
    "content": [
      "巴字天边水，秦人去是归。",
      "栈长山雨响，溪乱火田稀。",
      "俗富行应乐，官雄禄岂微。",
      "魏舒终有泪，还识宁家衣。"
    ]
  },
  {
    "title": "过石头城",
    "author": "张祜",
    "id": "07fb7700-b53a-4838-b1ac-8b76a5ca1d41",
    "content": [
      "累累墟墓葬西原，六代同归蔓草根。",
      "唯是岁华流尽处，石头城下水千痕。"
    ]
  },
  {
    "title": "步虚词十九首 八",
    "author": "韦渠牟",
    "id": "64a58b4d-e749-4e65-93fa-9ac7a8431803",
    "content": [
      "上法杳无营，玄修似有情。",
      "道宫琼作想，真帝玉为名。",
      "召岳驰旌节，驱雷发吏兵。",
      "云车降何处，斋室有仙卿。"
    ]
  },
  {
    "title": "咏春幡",
    "author": "温庭筠",
    "id": "2ebb92bd-fc53-4266-a78c-22b85681233f",
    "content": [
      "闲庭见早梅，花影为谁栽。",
      "碧烟随刃落，蝉鬓觉春来。",
      "代郡嘶金勒，梵声悲镜台。",
      "玉钗风不定，香步独徘徊。"
    ]
  },
  {
    "title": "相和歌辞 杂怨三首 二",
    "author": "聂夷中",
    "id": "35976b04-a1c4-4346-bc19-4f6eccd925b5",
    "content": [
      "良人昨日去，明日又不还。",
      "别时各有泪，零落青楼前。"
    ]
  },
  {
    "title": "山庄早春连雨即事",
    "author": "朱千乘",
    "id": "b273ac38-3a54-4667-a82f-b21233ec2ba1",
    "content": [
      "崇朝竟日雨风衰，万物萌牙春水灾。",
      "白屋世情轻席户，青山老大厌莓苔。",
      "常时杨柳烟中绽，今岁花枝雪未开。",
      "节往始知阳气晚，和风不借后亭梅。"
    ]
  },
  {
    "title": "哭秘书姚少监",
    "author": "方干",
    "id": "580d7c16-f26c-4682-b843-92dc7227880d",
    "content": [
      "寒空此夜落文星，星落文留万古名。",
      "入室几人成弟子，为儒是处哭先生。",
      "家无谏草逢明代，国有遗篇续正声。",
      "晓向平原陈葬礼，悲风吹雨湿铭旌。"
    ]
  },
  {
    "title": "草",
    "author": "张南史",
    "id": "cd638a99-949f-4db8-9655-ba974f9d0de1",
    "content": [
      "草，草。",
      "折宜，看好。",
      "满地生，催人老。",
      "金殿玉砌，荒城古道。",
      "青青千里遥，怅怅三春早。",
      "每逢南北离别，乍逐东西倾倒。",
      "一身本是山中人，聊与王孙慰怀抱。"
    ]
  },
  {
    "title": "春秋战国门 苏厉",
    "author": "周昙",
    "id": "a058de3e-23f0-485e-949c-1b0e3af892aa",
    "content": [
      "百步穿杨箭不移，养由堪教听弘规。",
      "身隆业著未知退，勿遣功名一旦隳。"
    ]
  },
  {
    "title": "句",
    "author": "杜光庭",
    "id": "15d17d1f-bfe1-4f57-a310-8b880f34402d",
    "content": [
      "铜壶滴滴禁漏起，三十六宫争卷帘。",
      "斜阳古岸归鸦晚，红蓼低沙宿雁愁。",
      "霜雕曲径寒芜白，雁下遥村落照黄。",
      "恩威欲寄黄丞相，仁信先闻郭细侯。",
      "兵气此时来世上，文星今日到人间。",
      "降因天下思姚宋，出为儒门继孔颜。",
      "丹灶河车休矻矻，蚌胎龟息且緜緜。",
      "驭景必能趋日域，骑箕终拟蹑星躔。",
      "返朴还淳皆至理，遗形忘性尽真铨。"
    ]
  },
  {
    "title": "杂曲歌辞 行路难",
    "author": "卢照邻",
    "id": "6393b72d-7d61-4201-9072-e5589b1637ab",
    "content": [
      "君不见长安城北渭桥边，枯木横槎卧古田。",
      "昔日含红复含紫，常时留雾亦留烟。",
      "春景春风花似雪，香车玉轝恒阗咽。",
      "若个游人不竞攀，若个倡家不来折。",
      "倡家宝袜蛟龙帔，公子银鞍千万骑。",
      "黄莺一向花娇春，两两三三将子戏。",
      "千尺长条百尺枝，丹桂青榆相蔽亏。",
      "珊瑚叶上鸳鸯鸟，凤凰巢里雏鹓儿。",
      "巢倾枝折凤归去，条枯叶落狂风吹。",
      "一朝零落无人问，万古摧残君讵知。",
      "人生贵贱无终始，倏忽须臾难久恃。",
      "谁家能驻西山日，谁家能堰东流水。",
      "汉家陵树满秦川，行来行去尽哀怜。",
      "自昔公卿二千石，咸拟荣华一万年。",
      "不见朱唇将白貌，惟闻素棘与黄泉。",
      "金貂有时须换酒，玉麈但摇莫计钱。",
      "寄言坐客神仙署，一生一死交情处。",
      "苍龙阙下君不来，白鹤山前我应去。",
      "云间海上邈难期，赤心会合在何时？",
      "但愿尧年一百万，长作巢由也不辞。"
    ]
  },
  {
    "title": "浙江晚渡怀古",
    "author": "刘沧",
    "id": "75cc1819-60f3-4570-aa63-2eccd4250d72",
    "content": [
      "蝉噪秋风满古隄，荻花寒渡思萋萋。",
      "潮声归海鸟初下，草色连江人自迷。",
      "碧落晴分平楚外，青山晚出穆陵西。",
      "此来一见垂纶者，却忆旧居明月溪。"
    ]
  },
  {
    "title": "头陀僧",
    "author": "陆龟蒙",
    "id": "768baf3b-065d-4ee6-a91c-65ed8aea9e71",
    "content": [
      "万峰围绕一峰深，向此长修苦行心。",
      "自埽雪中归鹿迹，天明恐被猎人寻。"
    ]
  },
  {
    "title": "题赠宣州亢拾遗",
    "author": "项斯",
    "id": "bb044b6c-7e78-4f73-a96d-b48dc1e88180",
    "content": [
      "传骑一何催，山门昼未开。",
      "高人终避世，圣主不遗才。",
      "坐次欹临水，门中独举杯。",
      "谁为旦夕侣，深寺数僧来。"
    ]
  },
  {
    "title": "览镜书怀",
    "author": "李白",
    "id": "021b5e5d-ccb6-4e86-aff0-a6796bceeca1",
    "content": [
      "得道无古今，失道还衰老。",
      "自笑镜中人，白发如霜草。",
      "扪心空叹息，问影何枯槁。",
      "桃李竟何言，终成南山皓。"
    ]
  },
  {
    "title": "相和歌辞 昭君词",
    "author": "陈昭",
    "id": "1dcbf1f9-1f83-4336-aa0a-3bfc9669eeff",
    "content": [
      "跨鞍今永诀，垂泪别亲宾。",
      "汉地行将远，胡关逐望新。",
      "交河拥塞路，陇首暗沙尘。",
      "唯有孤明月，犹能远送人。"
    ]
  },
  {
    "title": "春秋战国门 顷襄王",
    "author": "周昙",
    "id": "55ace381-6f44-4b02-8347-cc439d0ff119",
    "content": [
      "秦陷荆王死不还，秪缘偏听子兰言。",
      "顷襄还信子兰语，忍使江鱼葬屈原。"
    ]
  },
  {
    "title": "渚宫西城池上居",
    "author": "齐己",
    "id": "ad80fb74-de34-494f-8fc6-528730ec3d78",
    "content": [
      "城东移锡住城西，绿遶春波引杖藜。",
      "翡翠满身衣有异，鹭鸶通体格非低。",
      "风摇柳眼开烟小，暖逼兰芽出土齐。",
      "犹有幽深不相似，剡溪乘櫂入耶溪。"
    ]
  },
  {
    "title": "夕思",
    "author": "贾岛",
    "id": "fd4d3717-2301-4efe-b7a6-4a6ed76265dc",
    "content": [
      "秋宵已难曙，漏向二更分。",
      "我忆山水坐，虫当寂寞闻。",
      "洞庭风落木，天姥月离云。",
      "会自东浮去，将何欲致君。"
    ]
  },
  {
    "title": "感怀陈情",
    "author": "姚鹄",
    "id": "a74eded6-c668-4055-996b-b238c2531254",
    "content": [
      "恩重空感激，何门誓杀身。",
      "谬曾分玉石，竟自困风尘。",
      "阴谷非因暖，幽丛岂望春。",
      "升沈在言下，应念异他人。"
    ]
  },
  {
    "title": "晚秋郾城夜会联句",
    "author": "韩愈",
    "id": "a0056864-b83d-42a0-8d6b-c0b3a654f67d",
    "content": [
      "从军古云乐，谈笑青油幕。",
      "灯明夜观棋，月暗秋城柝。",
      "羁客方寂历，惊乌时落泊。",
      "语阑壮气衰，酒醒寒砧作。",
      "遇主贵陈力，夷凶匪兼弱。",
      "百牢犒舆师，千户购首恶。",
      "平生耻论兵，末暮不轻诺。",
      "徒然感恩义，谁复论勋爵。",
      "多士被沾汚，小夷施毒蠚。",
      "何当铸劒戟，相与归台阁。",
      "室妇欢鸣鹳，家人祝喜鹊。",
      "终朝考蓍龟，何日亲蒸礿。",
      "间使断津梁，潜军索林薄。",
      "红尘羽书靖，大水沙囊涸。",
      "铭山子所工，插羽余何怍。",
      "未足烦刀俎，祗应输管钥。",
      "雨矢逐天狼，电矛驱海若。",
      "灵诛固无纵，力战谁敢却。",
      "峨峨云梯翔，赫赫火箭著。",
      "连空隳雉堞，照夜焚城郭。",
      "军门宣一令，庙算建三略。",
      "雷鼓揭千枪，浮桥交万筰。",
      "蹂野马云腾，映原旗火铄。",
      "疲氓坠将拯，残虏狂可缚。",
      "摧锋若䝙兕，超乘如猱玃。",
      "逢掖服飜慙，缦胡缨可愕。",
      "星陨闻雊雉，师兴随唳鹤。",
      "虎豹贪犬羊，鹰鹯憎鸟雀。",
      "烧陂除积聚，灌垒失依托。",
      "凭轼谕昏迷，执殳征暴虐。",
      "仓空战卒饥，月黑探兵错。",
      "凶徒更蹈藉，逆族相啗嚼。",
      "轴轳亘淮泗，斾旌连夏鄂。",
      "大野纵氐羌，长河浴骝骆。",
      "东西竞角逐，远近施矰缴。",
      "人怨童聚谣，天殃鬼行虐。",
      "汉刑支郡黜，周制闲田削。",
      "侯社退无功，鬼薪惩不恪。",
      "余虽司斧锧，情本尚丘壑。",
      "且待献俘囚，终当返耕获。",
      "藁街陈𫓧钺，桃塞兴钱镈。",
      "地理画封疆，天文埽寥廓。",
      "天子悯疮痍，将军禁卤掠。",
      "策勋封龙頟，归兽获麟脚。",
      "诘诛敬王怒，给复哀人瘼。",
      "泽发解兜鍪，酡颜倾凿落。",
      "安存惟恐晚，洗雪不论昨。",
      "暮鸟已安巢，春蚕看满箔。",
      "声明动朝阙，光宠耀京洛。",
      "旁午降丝纶，中坚拥鼓铎。",
      "密坐列珠翠，高门涂粉雘。",
      "跋朝贺书飞，塞路归鞍跃。",
      "魏阙横云汉，秦关束岩㟧。",
      "拜迎罗櫜鞬，问遗结囊橐。",
      "江淮永清晏，宇宙重开拓。",
      "是日号升平，此年名作噩。",
      "洪赦方下究，武飙亦旁魄。",
      "南据定蛮陬，北攫空朔漠。",
      "儒生惬教化，武士猛刺斫。",
      "吾相两优游，他人双落莫。",
      "印从负鼎佩，门为登坛凿。",
      "再入更显严，九迁弥謇谔。",
      "宾筵尽狐赵，导骑多卫霍。",
      "国史擅芬芳，宫娃分绰约。",
      "丹掖列鹓鹭，洪炉衣狐貉。",
      "摛文挥月毫，讲劒淬霜锷。",
      "命衣备藻火，赐乐兼附搏。",
      "两厢铺𣰽毺，五鼎调勺药。",
      "带垂苍玉佩，辔蹙黄金络。",
      "诱接喻登龙，趋驰状倾藿。",
      "青娥翳长袖，红颊吹鸣籥。",
      "傥不忍辛勤，何由恣欢谑。",
      "惟当早富贵，岂得暂寂寞。",
      "但掷雇笑金，仍祈却老药。",
      "殁庙配尊斝，生堂合𪵑鑮。",
      "安行庇松篁，高卧枕莞蒻。",
      "洗沐恣兰芷，割烹厌腗臄。",
      "喜颜非忸怩，达志无陨获。",
      "诙谐酒席展，慷慨戎装著。",
      "斩马祭旄纛，包羔礼芒𪨗。",
      "山多离隐豹，野有求伸蠖。",
      "推选阅群材，荐延搜一鹗。",
      "左右供谄誉，亲交献谀噱。",
      "名声载揄扬，权势实熏灼。",
      "道旧生感激，当歌发酬酢。",
      "群孙轻绮纨，下客丰醴酪。",
      "穷天贡琛异，匝海赐酺醵。",
      "作乐鼓还槌，从禽弓始彍。",
      "取欢移日饮，求胜通宵博。",
      "五白气争呼，六奇心运度。",
      "恩泽诚布濩，嚚顽已箫勺。",
      "告成上云亭，考古垂矩矱。",
      "前堂清夜吹，东第良晨酌。",
      "池莲拆秋房，院竹飜夏箨。",
      "五狩朝恒岱，三畋宿杨柞。",
      "农书乍讨论，马法长悬格。",
      "雪下收新息，阳生过京索。",
      "尔牛时寝讹，我仆或歌咢。",
      "帝载弥天地，臣辞劣萤爝。",
      "为诗安能详，庶用存糟粕。"
    ]
  },
  {
    "title": "淮信贺滕迈台州",
    "author": "赵嘏",
    "id": "45b15ad4-1038-4d60-b99a-7f9ef2b9c4c7",
    "content": [
      "凋瘵民思太古风，上贤绥辑副宸衷。",
      "舟移清镜禹祠北，路转翠屏天姥东。",
      "旌斾影前横竹马，咏歌声里乐樵童。",
      "遥知到郡沧波晏，三岛离离一望中。"
    ]
  },
  {
    "title": "送裴郎中贬吉州",
    "author": "刘长卿",
    "id": "9309c4dd-fc94-495e-a69c-74a6d70d8812",
    "content": [
      "乱军交白刃，一骑出黄尘。",
      "汉节同归阙，江帆共逐臣。",
      "猨愁歧路晚，梅作异方春。",
      "知己酂侯在，应怜脱粟人。"
    ]
  },
  {
    "title": "和元郎中从八月十二至十五夜玩月五首 三",
    "author": "王建",
    "id": "b0b6b249-3dce-46bf-9b4d-373b4cd34a35",
    "content": [
      "今夜月明胜昨夜，新添桂树近东枝。",
      "立多地湿舁床坐，看过墙西寸寸迟。"
    ]
  },
  {
    "title": "赠内",
    "author": "白居易",
    "id": "eeb942b6-d854-4a2b-bcee-a40f98f6edef",
    "content": [
      "漠漠暗苔新雨地，微微凉露欲秋天。",
      "莫对月明思往事，损君颜色减君年。"
    ]
  },
  {
    "title": "木兰花 二",
    "author": "许岷",
    "id": "ec559d38-d063-4ccd-858a-36cf6461c4f8",
    "content": [
      "江南日暖芭蕉展，美人折得亲裁翦。",
      "画成小简寄情人，临行更把轻轻撚。",
      "其中撚破相思字，却恐郎疑踪不似。",
      "若还猜妾倩人书，误了平生多少事。"
    ]
  },
  {
    "title": "将为南行陪尚书崔公宴海榴堂",
    "author": "许浑",
    "id": "d84c01f4-7bec-4af9-8115-f9c0488f02a8",
    "content": [
      "朝䜩华堂暮未休，几人偏得谢公留。",
      "风传鼓角霜侵戟，云卷笙歌月上楼。",
      "宾馆尽开徐穉榻，客帆空恋李膺舟。",
      "谩夸书剑无知己，水远山长步步愁。"
    ]
  },
  {
    "title": "系乐府十二首 谢大龟",
    "author": "元结",
    "id": "c95d62a4-e333-4701-b69f-2f57ce986cd6",
    "content": [
      "客来自江汉，云得双大龟。",
      "且言龟甚灵，问我君何疑。",
      "自昔保方正，顾尝无妄私。",
      "顺和固鄙分，全守真常规。",
      "行之恐不及，此外将何为。",
      "惠恩如可谢，占问敢终辞。"
    ]
  },
  {
    "title": "江上送友人",
    "author": "于良史",
    "id": "c426e92d-e18f-4dcc-810e-5d967353dfa4",
    "content": [
      "看尔动行櫂，未收离别筵。",
      "千帆忽见及，乱却故人船。",
      "纷泊雁群起，逶迤沙溆连。",
      "长亭十里外，应是少人烟。"
    ]
  },
  {
    "title": "摊破浣溪沙 一",
    "author": "南唐嗣主李璟",
    "id": "85ae4de5-86e8-4289-b094-a54a38026f38",
    "content": [
      "菡萏香销翠叶残，西风愁起绿波间。",
      "还与韶光共顦顇，不堪看。",
      "细雨梦回鸡塞远，小楼吹彻玉笙寒。",
      "多少泪珠何限恨，倚阑干。"
    ]
  },
  {
    "title": "何满子",
    "author": "毛文锡",
    "id": "cf186ac2-650d-456c-9bb1-a36a20f856b0",
    "content": [
      "红粉楼前月照，碧纱窗外莺啼。",
      "梦断辽阳音信，那堪独守空闺。",
      "恨对百花时节，王孙绿草萋萋。"
    ]
  },
  {
    "title": "蓝溪期萧道士采药不至",
    "author": "卢纶",
    "id": "6a9162d7-ab6c-4cd2-9f64-b2883eef14c1",
    "content": [
      "春风生百药，几处术苗香。",
      "人远花空落，溪深日复长。",
      "病多知药性，老近忆仙方。",
      "清节何由见，三山桂自芳。"
    ]
  },
  {
    "title": "塞外书事",
    "author": "许棠",
    "id": "77e4dcb9-52a2-4c27-b0e4-b8fee1c7fb7e",
    "content": [
      "征路出穷边，孤吟傍戍烟。",
      "河光深荡塞，碛色迥连天。",
      "残日沉雕外，惊蓬到马前。",
      "空怀钓鱼所，未定卜归年。"
    ]
  },
  {
    "title": "酬乐天偶题酒瓮见寄",
    "author": "刘禹锡",
    "id": "bc622dc2-bead-4741-a807-dc8640173cff",
    "content": [
      "从君勇断抛名后，世路荣枯见几回。",
      "门外红尘人自走，瓮头清酒我初开。",
      "三冬学任胸中有，万户侯须骨上来。",
      "何幸相招同醉处，洛阳城里好池台。"
    ]
  },
  {
    "title": "狂题十八首 十",
    "author": "司空图",
    "id": "29ef590f-4cfe-43b9-b7af-301961889799",
    "content": [
      "雨洗芭蕉叶上诗，独来凭槛晚晴时。",
      "故园虽恨风荷腻，新句闲题亦满池。"
    ]
  },
  {
    "title": "奉和门下相公雨中寄裴给事",
    "author": "姚合",
    "id": "e769bf45-6186-42c0-ac6c-2fa4da5df65d",
    "content": [
      "晓起闲看雨，垂簷自滴堦。",
      "风清想林壑，云湿似江淮。",
      "石信浮沤重，泥从积藓埋。",
      "气消浓酒力，心助独吟怀。",
      "飒飒通琴韵，萧萧静竹斋。",
      "彩毫无限思，念与夕郎乖。"
    ]
  },
  {
    "title": "兵要望江南 占六壬第二十八（京本列第十七○四十五首） 十八",
    "author": "易静",
    "id": "ae10c43d-4e22-43b6-b210-30296061b400",
    "content": [
      "玄武将，断例与前同。",
      "无克后三皆大胜，后三来（京本作「未」）克主皆凶，却是（京本作「试」）审其中。"
    ]
  },
  {
    "title": "送著公归越",
    "author": "朱放",
    "id": "cee4158e-e753-43bf-9a2a-99d4148d3d1a",
    "content": [
      "谁能愁此别，到越会相逢。",
      "长忆云门寺，门前千万峰。",
      "石床埋积雪，山路倒枯松。",
      "莫学白道士，无人知去踪。"
    ]
  },
  {
    "title": "昭国里第听元老师弹琴",
    "author": "韦应物",
    "id": "a295e311-8d1a-42c7-ab13-e4a0528c14a1",
    "content": [
      "竹林高宇霜露清，朱丝玉徽多故情。",
      "暗识啼乌与别鹤，秪缘中有断肠声。"
    ]
  },
  {
    "title": "偈颂（幷序○序为南岳齐己撰） 五十二",
    "author": "居遁",
    "id": "f0fe2480-168e-456c-b597-6d48796835d5",
    "content": [
      "家具𪭢𪭢一老翁，眉间长发白怱怱。",
      "心休意息从何有，祇为心头万事空。"
    ]
  },
  {
    "title": "送安西将",
    "author": "张籍",
    "id": "d7ec4374-24b2-4fd8-8d5d-5b3e9b63f3d4",
    "content": [
      "万里海西路，茫茫边草秋。",
      "计程沙塞口，望伴驿峰头。",
      "雪暗非时宿，沙深独去愁。",
      "塞乡人易老，莫住近蕃州。"
    ]
  },
  {
    "title": "同樊润州游郡东山",
    "author": "皇甫冉",
    "id": "8bbd3aaa-c910-4c4a-89d5-bc04a6ec6ca7",
    "content": [
      "北固多陈迹，东山复盛游。",
      "铙声发大道，草色引行驺。",
      "此地何时有，长江自古流。",
      "频随公府步，南客寄徐州。"
    ]
  },
  {
    "title": "咏拙",
    "author": "白居易",
    "id": "4436f0c3-1c8a-4ba7-9d81-8a63ebc85eda",
    "content": [
      "所禀有巧拙，不可改者性。",
      "所赋有厚薄，不可移者命。",
      "我性愚且惷，我命薄且屯。",
      "问我何以知，所知良有因。",
      "亦曾举两足，学人蹋红尘。",
      "从兹知性拙，不解转如轮。",
      "亦曾奋六翮，高飞到青云。",
      "从兹知命薄，摧落不逡巡。",
      "慕贵而厌贱，乐富而恶贫。",
      "同此天地间，我岂异于人。",
      "性命苟如此，反则成苦辛。",
      "以此自安分，虽穷每欣欣。",
      "葺茅为我庐，编蓬为我门。",
      "缝布作袍被，种谷充盘飧。",
      "静读古人书，闲钓清渭滨。",
      "优哉复游哉，聊以终吾身。"
    ]
  },
  {
    "title": "过蜀龙门",
    "author": "沈佺期",
    "id": "bb80e9ef-e078-4ae2-8502-7f344d5fc05d",
    "content": [
      "龙门非禹凿，诡怪乃天功。",
      "西南出巴峡，不与众山同。",
      "长窦亘五里，宛转复嵌空。",
      "伏湍喣潜石，瀑水生轮风。",
      "流水无昼夜，喷薄龙门中。",
      "潭河势不测，藻葩垂彩虹。",
      "我行当季月，烟景共舂融。",
      "江关勤亦甚，𪩘崿意难穷。",
      "势将息机事，炼药此山东。"
    ]
  },
  {
    "title": "永王东巡歌十一首 三",
    "author": "李白",
    "id": "bdcabbfe-c183-4260-a7ae-85a854bad316",
    "content": [
      "雷鼓嘈嘈喧武昌，云旗猎猎过寻阳。",
      "秋毫不犯三吴悦，春日遥看五色光。"
    ]
  },
  {
    "title": "雨",
    "author": "戴叔伦",
    "id": "6455fe19-27eb-4b87-afd7-b4f873e100c7",
    "content": [
      "历历愁心乱，迢迢独夜长。",
      "春帆江上雨，晓镜鬓边霜。",
      "啼鸟云山静，落花溪水香。",
      "家人亦念我，与汝黯相忘。"
    ]
  },
  {
    "title": "闻云中唳鹤",
    "author": "章孝标",
    "id": "4d9e43cf-3699-467d-8f44-22501903d98a",
    "content": [
      "久在青田唳，天高忽暂闻。",
      "翩翻萦碧落，嘹唳入重云。",
      "出谷莺何待，鸣岐凤欲群。",
      "九臯宁足道，此去透𬘡缊。"
    ]
  },
  {
    "title": "凤翔府行军送程使君赴成州",
    "author": "岑参",
    "id": "2ed43de4-918c-4a9b-99dd-20757e2aad13",
    "content": [
      "程侯新出守，好日发行军。",
      "拜命时人羡，能官圣主闻。",
      "江楼黑塞雨，山郭冷秋云。",
      "竹马诸童子，朝朝待使君。"
    ]
  },
  {
    "title": "古意",
    "author": "鲍溶",
    "id": "facf2f2e-e60d-4c8c-ad4a-e2164333ffb1",
    "content": [
      "女萝寄青松，绿蔓花绵绵。",
      "三五定君婚，结发早移天。",
      "肃肃羔鴈礼，泠泠琴瑟篇。",
      "恭承采蘩祀，敢効同车贤。",
      "皎日不留景，良辰如逝川。",
      "愁心忽移爱，花貌无归妍。",
      "翠袖皓珠粉，碧阶封绿钱。",
      "新人易如玉，废瑟难为弦。",
      "寄谢蕣华木，荣君香阁前。",
      "岂无摇落苦，贵与根蒂连。",
      "希君旧光景，照妾薄暮年。"
    ]
  },
  {
    "title": "题支山南峰僧",
    "author": "皮日休",
    "id": "8b399661-7243-43fa-af6a-a818009d30ff",
    "content": [
      "云侵坏衲重隈肩，不下南峰不记年。",
      "池里群鱼曾受戒，林间孤鹤欲参禅。",
      "鸡头竹上开危径，鸭脚花中擿废泉。",
      "无限吴都堪赏事，何如来此看师眠。"
    ]
  },
  {
    "title": "送王侍御赴夏口座主幕",
    "author": "杜牧",
    "id": "909490a2-5083-4b45-b44c-0df6f7cd7eb3",
    "content": [
      "君为珠履三千客，我是青衿七十徒。",
      "礼数全优知隗始，讨论常见念回愚。",
      "黄鹤楼前春水阔，一杯还忆故人无。"
    ]
  },
  {
    "title": "菩萨蛮 一",
    "author": "毛熙震",
    "id": "28d902c2-bef1-4273-8727-f52edd667c76",
    "content": [
      "梨花满院飘香雪，高楼夜静风筝咽。",
      "斜月照帘帷，忆君和梦稀。",
      "小窗灯影背，燕语惊愁态。",
      "屏掩断香飞，行云山外归。"
    ]
  },
  {
    "title": "将出关宿层峰驿却寄李谏议",
    "author": "杜牧",
    "id": "62c7187b-f03e-4d9f-b214-4eb888efe7b3",
    "content": [
      "孤驿在重阻，云根掩柴扉。",
      "数声暮禽切，万壑秋意归。",
      "心驰碧泉涧，目断青琐闱。",
      "明日武关外，梦魂劳远飞。"
    ]
  },
  {
    "title": "酬乐天舟泊夜读微之诗",
    "author": "元稹",
    "id": "7735b268-73d5-4da5-aa07-7a9b2f74f58c",
    "content": [
      "知君暗泊西江岸，读我闲诗欲到明。",
      "今夜通州还不睡，满山风雨杜鹃声。"
    ]
  },
  {
    "title": "秦中岁晏马舍人宅宴集",
    "author": "储光羲",
    "id": "5f55bc09-3baf-4335-acb6-3eb3d1bda0c4",
    "content": [
      "冬暮久无乐，西行至长安。",
      "故人处东第，清夜多新欢。",
      "广庭竹阴静，华池月色寒。",
      "知音尽词客，方见交情难。"
    ]
  },
  {
    "title": "栢梁隔句韵诗",
    "author": "李建勋",
    "id": "e80f32a4-ebf5-4ab0-afcf-b09e159a2ebd",
    "content": [
      "不喜长亭柳，枝枝拟送君。",
      "惟怜北窗□，树树解留人。",
      "圆缺都如月，东西只似云。",
      "愁看离席散，归盖动行尘。"
    ]
  },
  {
    "title": "望早日",
    "author": "朱庆余",
    "id": "c4f9a0ca-0711-4034-8bbb-243ab2db8089",
    "content": [
      "窗下闻鸡后，苍茫映远林。",
      "才分天地色，便禁虎狼心。",
      "是处程涂远，何山洞府深。",
      "此时堪𥩟望，万象豁尘襟。"
    ]
  },
  {
    "title": "奉和郑宾客相公摄官丰陵扈从之作",
    "author": "权德舆",
    "id": "0b85a3ae-c81a-48d4-a416-094ac0eb2587",
    "content": [
      "五辂导灵辒，千夫象缭垣。",
      "行宫移晓漏，彩杖下秋原。",
      "莫究希夷理，空怀涣汗恩。",
      "颐神方蹈道，传圣乃尊尊。",
      "共祝如山寿，俄惊凭几言。",
      "遐荒七月会，肸蚃百灵奔。",
      "豹尾从风直，鸾旗映日翻。",
      "涂刍联法从，营骑肃旌门。",
      "杳霭虞泉夕，凄清楚挽喧。",
      "不堪程尽处，呜咽望文园。"
    ]
  },
  {
    "title": "别青州妓段东美 二",
    "author": "薛宜僚",
    "id": "3c6b2b9c-7570-4a5a-8635-1857e0a01c9b",
    "content": [
      "阿母桃花方似锦，王孙草色正如烟。",
      "不须更向沧溟望，惆怅欢情恰一年。"
    ]
  },
  {
    "title": "四年冬以退居蒲之永乐渴然有农夫望岁之志遂作忆雪又作残雪诗各一百言以寄情于游旧 忆雪",
    "author": "李商隐",
    "id": "7fb0a5a6-b0c4-45eb-8d92-e8ea38463dd3",
    "content": [
      "爱景人方乐，同云候稍愆。",
      "徒闻周雅什，愿赋朔风篇。",
      "欲俟千箱庆，须资六出妍。",
      "咏留飞絮后，歌唱落梅前。",
      "庭树思琼蕊，粧楼认粉绵。",
      "瑞邀盈尺日，丰待两岐年。",
      "预约延枚酒，虚乘访戴船。",
      "映书孤志业，披氅阻神仙。",
      "几向霜阶步，频将月幌褰。",
      "玉京应已足，白屋但颙然。"
    ]
  },
  {
    "title": "题刑部马员外修行里南街新居",
    "author": "姚合",
    "id": "3248974f-ad6d-4339-9ac8-70bdc9dc591d",
    "content": [
      "帝里谁无宅，青山秖属君。",
      "闲窗连竹色，幽砌上苔文。",
      "远近高低树，东西南北云。",
      "朝朝常独见，免被四邻分。"
    ]
  },
  {
    "title": "上霅川裴郎中",
    "author": "罗隐",
    "id": "598adc93-bfca-4bf3-be85-a5048ec4bcca",
    "content": [
      "贵提金印出咸秦，潇洒江城两度春。",
      "一派水清疑见胆，数重山翠欲留人。",
      "望崇早合归黄阁，诗好何妨恋白苹。",
      "自是受恩心未足，却垂双翅羡吴均。"
    ]
  },
  {
    "title": "哭台州郑司户苏少监",
    "author": "杜甫",
    "id": "65c98846-6b8b-4319-a10e-d3c5c0fde249",
    "content": [
      "故旧谁怜我，平生郑与苏。",
      "存亡不重见，丧乱独前途。",
      "豪俊何人在，文章埽地无。",
      "羇游万里阔，凶问一年俱。",
      "白首中原上，清秋大海隅。",
      "夜台当北斗，泉路著东吴。",
      "得罪台州去，时危弃硕儒。",
      "移官蓬阁后，谷贵没潜夫。",
      "流恸嗟何及，衔冤有是夫。",
      "道消诗兴废，心息酒为徒。",
      "许与才虽薄，追谁迹未拘。",
      "班扬名甚盛，嵇阮逸相须。",
      "会取君臣合，宁铨品命殊。",
      "贤良不必展，廊庙偶然趋。",
      "胜决风尘际，功安造化𬬻。",
      "从容拘旧学，惨澹閟阴符。",
      "摆落嫌疑久，哀伤志力输。",
      "俗依緜谷异，客对雪山孤。",
      "童稚思诸子，交朋列友于。",
      "情乖清酒送，望绝抚坟呼。",
      "疟病餐巴水，疮痍老蜀都。",
      "飘零迷哭处，天地日榛芜。"
    ]
  },
  {
    "title": "赠郭将军",
    "author": "李白",
    "id": "64cdd579-10d2-44ae-a331-73970e878f63",
    "content": [
      "将军少年出武威，入掌银台护紫微。",
      "平明拂劒朝天去，薄暮垂鞭醉酒归。",
      "爱子临风吹玉笛，美人向月舞罗衣。",
      "畴昔雄豪如梦里，相逢且欲醉春晖。"
    ]
  },
  {
    "title": "别故人赋得凌云独鹤",
    "author": "王拊",
    "id": "191b706b-36ca-4ce5-9752-7a8b0af6232b",
    "content": [
      "单嘶凌碧雾，风飏入青云。",
      "九臯空顾侣，千里会离群。",
      "望海飞恒急，摩天影讵分？",
      "欲知凄断意，琴里自当闻。"
    ]
  },
  {
    "title": "梦挽秦弄玉",
    "author": "沈亚之",
    "id": "f3c21860-e614-4699-9549-69b46e8acb1d",
    "content": [
      "泣葬一枝红，生同死不同。",
      "金钿坠芳草，香绣满春风。",
      "旧日闻箫处，高楼当月中。",
      "梨花寒食夜，深闭翠微宫。"
    ]
  },
  {
    "title": "醉里送裴子赴镇西",
    "author": "岑参",
    "id": "83bd1fb1-c1db-4146-8f33-af165bbd365c",
    "content": [
      "醉后未能别，待醒方送君。",
      "看君走马去，直上天山云。"
    ]
  },
  {
    "title": "江行书事",
    "author": "刘沧",
    "id": "6b115bf0-783b-4795-bd92-323f987a26c4",
    "content": [
      "远渚蒹葭覆绿苔，姑苏南望思裴徊。",
      "空江独树楚山背，暮雨一舟吴苑来。",
      "人度深秋风叶落，鸟飞残照水烟开。",
      "寒潮欲上泛萍藻，寄荐三闾情自哀。"
    ]
  },
  {
    "title": "醉答乐天",
    "author": "刘禹锡",
    "id": "d1cd191a-cfcb-4220-9840-bc474fad15aa",
    "content": [
      "洛城洛城何日归，故人故人今转稀。",
      "莫嗟雪里暂时别，终拟云间相逐飞。"
    ]
  },
  {
    "title": "送崔主簿赴沧州",
    "author": "李峤",
    "id": "19987413-f4a9-43da-a091-327aebde5c73",
    "content": [
      "紫陌追随日，青门相见时。",
      "宦游从此去，离别几年期。",
      "芳桂尊中酒，幽兰下调词。",
      "他乡有明月，千里照相思。"
    ]
  },
  {
    "title": "咏燕",
    "author": "张𬸦",
    "id": "fa0fb4d9-c6e2-445f-aa45-66048025619b",
    "content": [
      "变石身犹重，衔泥力尚微。",
      "从来赴甲第，两起一双飞。"
    ]
  },
  {
    "title": "天竺寺七叶堂避暑",
    "author": "白居易",
    "id": "ea947281-09d2-4141-a645-d41ab8e32f8e",
    "content": [
      "郁郁复郁郁，伏热何时毕？",
      "行入七叶堂，烦暑随步失。",
      "簷雨稍霏微，窗风正萧瑟。",
      "清宵一觉睡，可以销百疾。"
    ]
  },
  {
    "title": "示学人偈",
    "author": "本寂",
    "id": "7bc1fad3-8903-46db-8d8f-756fee04876a",
    "content": [
      "从缘荐得相应疾，就体消停得力迟。",
      "瞥起本来无处所，吾师暂说不思议。"
    ]
  },
  {
    "title": "百字碑",
    "author": "吕岩",
    "id": "c3eff3b2-57f9-4d08-bc14-4607508083c0",
    "content": [
      "养气忘言守，降心为不为。",
      "动静知宗祖，无事更寻谁。",
      "真常须应物，应物要不迷。",
      "不迷性自住，性住气自回。",
      "气回丹自结，壶中配坎离。",
      "阴阳生返复，普化一声雷。",
      "白云朝顶上，甘露洒须弥。",
      "自饮长生酒，逍遥谁得知。",
      "坐听无弦曲，明通造化机。",
      "都来二十句，端的上天梯。"
    ]
  },
  {
    "title": "唐德明兴圣庙乐章 送神",
    "author": "李纾",
    "id": "62123595-e471-4263-929f-5bf84d8890c8",
    "content": [
      "元精回复，灵贶繁滋。",
      "风洒兰路，云摇桂旗。",
      "高丘缅邈，凉部逶迟。",
      "瞻望靡及，缠绵永思。"
    ]
  },
  {
    "title": "为人题",
    "author": "郑谷",
    "id": "680cc1ce-564a-4277-8995-8179a194bd68",
    "content": [
      "泪湿孤鸾晓镜昏，近来方解惜青春。",
      "杏花杨柳年年好，不忍回看旧写真。"
    ]
  },
  {
    "title": "赠空禅师",
    "author": "喻凫",
    "id": "e6c10d4b-8872-4b2d-bc25-ce9803757ae3",
    "content": [
      "虎见修行久，松知夏腊高。",
      "寒堂坐风雨，瞑目尚波涛。"
    ]
  },
  {
    "title": "省中即事",
    "author": "岑参",
    "id": "475e4fe0-2285-48fa-934c-45a953968c98",
    "content": [
      "华省谬为郎，蹉跎鬓已苍。",
      "到来恒襆被，随例且含香。",
      "竹影遮牕暗，花阴拂簟凉。",
      "君王新赐笔，草奏向明光。"
    ]
  },
  {
    "title": "游兖部逢孔君自衞来欣然相遇若旧",
    "author": "骆宾王",
    "id": "67da108e-ffff-42a1-bfef-b8e1e6ee831e",
    "content": [
      "游人自衞返，背客隔淮来。",
      "倾盖金兰合，忘筌玉叶开。",
      "繁花明日柳，疎蕊落风梅。",
      "将期重交态，时慰不然灰。"
    ]
  },
  {
    "title": "秋夜寄默然上人",
    "author": "姚合",
    "id": "4c4bbf1a-a0e4-4ea9-9c25-1dc3571b8f14",
    "content": [
      "霜月静幽居，闲吟梦觉初。",
      "秋深夜迢遰，年长意萧疎。",
      "海上归难遂，人间事尽虚。",
      "赖师方便语，渐得识真如。"
    ]
  },
  {
    "title": "梦与李七庾三十三同访元九",
    "author": "白居易",
    "id": "967dc2ba-b92a-47ea-9cd1-3b414e6b0c66",
    "content": [
      "夜梦归长安，见我故亲友。",
      "损之在我左，顺之在我右。",
      "云是二月天，春风出携手。",
      "同过靖安里，下马寻元九。",
      "元九正独坐，见我笑开口。",
      "还指西院花，仍开北亭酒。",
      "如言各有故，似惜欢难久。",
      "神合俄顷间，神离欠伸后。",
      "觉来疑在侧，求索无所有。",
      "残灯影闪墙，斜月光穿牖。",
      "天明西北望，万里君知否。",
      "老去无见期，踟蹰搔白首。"
    ]
  },
  {
    "title": "楼",
    "author": "李峤",
    "id": "643e4251-5f95-42f7-a47b-3cd8f22a5788",
    "content": [
      "百尺重城际，千寻大道隈。",
      "汉宫井干起，吴国落星开。",
      "笛怨绿珠去，箫随弄玉来。",
      "销忧聊暇日，谁识仲宣才。"
    ]
  },
  {
    "title": "遭风二十韵",
    "author": "元稹",
    "id": "d28bcf11-8e69-47a8-8848-8a0606eeff9a",
    "content": [
      "洞庭弥漫接天廻，一点君山似措杯。",
      "暝色已笼秋竹树，夕阳犹带旧楼台。",
      "湘南贾伴乘风信，夏口篙工厄溯洄。",
      "后侣逢滩方拽𥮘，前宗到浦已眠桅。",
      "俄惊四面云屏合，坐见千峰雪浪堆。",
      "罔象睢盱频逞怪，石尤翻动忽成灾。",
      "胜凌岂但河宫溢，坱轧浑忧地轴摧。",
      "疑是阴兵致昏黑，果闻灵鼓借喧豗。",
      "龙归窟穴深潭漩，蜃作波涛古岸𬯎。",
      "水客暗游烧野火，枫人夜长吼春雷。",
      "浸淫沙市儿童乱，汩没汀洲雁鹜哀。",
      "自叹生涯看转烛，更悲商旅哭沈财。",
      "樯乌斗折头仓掉，水狗斜倾尾缆开。",
      "在昔讵慙横海志，此时甘乏济川才。",
      "历阳旧事曾为鼈，鮌穴相传有化能。",
      "闭目唯愁满空电，冥心真类不然灰。",
      "那知否极休征至，渐觉宵分曙气催。",
      "怪族潜收湖黯湛，幽妖尽走日崔嵬。",
      "紫衣将校临船问，白马君侯傍柳来。",
      "唤上驿亭还酩酊，两行红袖拂樽罍。"
    ]
  },
  {
    "title": "自巴东舟行经瞿唐峡登巫山最高峰晚还题壁",
    "author": "李白",
    "id": "26391863-c700-46d7-b13d-d941358a4c7b",
    "content": [
      "江行几千里，海月十五圆。",
      "始经瞿唐峡，遂步巫山巅。",
      "巫山高不穷，巴国尽所历。",
      "日边攀垂萝，霞外倚穹石。",
      "飞步凌绝顶，极目无纤烟。",
      "却顾失舟壑，仰观临青天。",
      "青天若可扪，银汉去安在。",
      "望云知苍梧，记水辨瀛海。",
      "周游孤光晚，历览幽意多。",
      "积雪照空谷，悲风鸣森柯。",
      "归途行欲曛，佳趣尚未歇。",
      "江寒早啼猨，松暝已吐月。",
      "月色何悠悠，清猨响啾啾。",
      "辞山不忍听，挥策还孤舟。"
    ]
  },
  {
    "title": "喜华阴王少府使到南池宴集",
    "author": "岑参",
    "id": "e36fc6e9-0c5c-4846-b18a-0ba7d4ea30fe",
    "content": [
      "有客至铃下，自言身姓梅。",
      "仙人掌里使，黄帝鼎边来。",
      "竹影拂棋局，荷香随酒杯。",
      "池前堪醉卧，待月未须回。"
    ]
  },
  {
    "title": "邯郸少年行",
    "author": "郑锡",
    "id": "580be45a-7004-4b26-b5b5-85a6786c8031",
    "content": [
      "霞鞍金口骝，豹袖紫貂裘。",
      "家住丛台近，门前漳水流。",
      "唤人呈楚舞，借客试吴钩。",
      "见说秦兵至，甘心赴国讐。"
    ]
  },
  {
    "title": "伦开府席上赋得咏美人名解愁",
    "author": "卢纶",
    "id": "8a49c55f-ed4f-4f9c-8662-db588b07163b",
    "content": [
      "不敢苦相留，明知不自由。",
      "嚬眉乍欲语，歛笑又低头。",
      "舞态兼些醉，歌声似带羞。",
      "今朝总见也，只不解人愁。"
    ]
  },
  {
    "title": "王右军宅",
    "author": "裴通",
    "id": "0ab311cf-f1e5-48f4-8efd-babfa1cd2384",
    "content": [
      "寂寂金庭洞，清香发桂枝。",
      "鱼吞左慈钓，鹅踏右军池。",
      "此地常无事，冲天自有期。",
      "向来逢道士，多欲驾文螭。"
    ]
  },
  {
    "title": "漫书二首 一",
    "author": "司空图",
    "id": "32a30945-1d6c-45d1-a890-07a69c70a863",
    "content": [
      "剩欲逢花折，判须冒雨频。",
      "晴明开渐少，莫怕湿新巾。"
    ]
  },
  {
    "title": "酬李当",
    "author": "许浑",
    "id": "00ac54aa-6fb4-4680-b5fe-3d415aed851d",
    "content": [
      "知有瑶华手自开，巴人虚唱懒封回。",
      "山阴一夜满溪雪，借问扁舟来不来。"
    ]
  },
  {
    "title": "伤情",
    "author": "孟云卿",
    "id": "9826bcc6-6fe2-40c9-b66a-6ce210b19d28",
    "content": [
      "为长心易忧，早孤意常伤。",
      "出门先踌躇，入户亦彷徨。",
      "此生一何苦，前事安可忘。",
      "兄弟先我没，孤幼盈我傍。",
      "旧居近东南，河水新为梁。",
      "松柏今在兹，安忍思故乡。",
      "四时与日月，万物各有常。",
      "秋风已一起，草木无不霜。",
      "行行当自勉，不忍再思量。"
    ]
  },
  {
    "title": "军次阳城烽舍北流泉",
    "author": "李益",
    "id": "8cfd97dc-c9ce-47c0-81d1-d6fcf8af6859",
    "content": [
      "何地可潸然，阳城烽树边。",
      "今朝望乡客，不饮北流泉。"
    ]
  },
  {
    "title": "补乐歌十首  二",
    "author": "元结",
    "id": "4b6faef7-0a07-4959-bbe7-fdbdbad2feed",
    "content": [
      "我有丝竹兮，韵和泠泠。",
      "与汝歌舞兮，上帝之声。",
      "由六合兮，根底嬴嬴。"
    ]
  },
  {
    "title": "同王右丞送瑗公南归",
    "author": "崔兴宗",
    "id": "4341fe0b-1ecc-42bd-9ba1-1f8e5747487a",
    "content": [
      "行苦神亦秀，泠然谿上松。",
      "铜瓶与竹杖，来自祝融峰。",
      "常愿入灵岳，藏经访遗踪。",
      "南归见长老，且为说心胸。"
    ]
  },
  {
    "title": "金陵寄窦尚书",
    "author": "罗隐",
    "id": "9d93cfde-5557-4ab8-b28f-808a3b59ebc3",
    "content": [
      "二年岐路有西东，长忆优游楚驿中。",
      "虎帐谈高无客继，马卿官傲少人同。",
      "世危肯使依刘表，山好犹能忆谢公。",
      "此去此恩言不得，谩将闲泪对春风。"
    ]
  },
  {
    "title": "观庆云图",
    "author": "李程",
    "id": "77fa0f6d-1e51-416f-b478-a0816000e52f",
    "content": [
      "五云从表瑞，藻绘宛成图。",
      "柯叶何时改，丹青此不渝。",
      "非烟色尚丽，似盖状应殊。",
      "渥彩看犹在，轻阴望已无。",
      "方将遇翠幄，那羡起苍梧。",
      "欲识从龙处，今逢圣合符。"
    ]
  },
  {
    "title": "赠李唐山人",
    "author": "戴叔伦",
    "id": "1feb3681-6f79-4a9d-ae12-5b826046cac1",
    "content": [
      "此意无所欲，闭门风景迟。",
      "柳条将白发，相对共垂丝。"
    ]
  },
  {
    "title": "泊花石浦",
    "author": "刘言史",
    "id": "54fdc1da-b71b-465c-b8f8-dc9d91069fec",
    "content": [
      "旧业丛台废苑东，几年为梗复为蓬。",
      "杜鹃啼断回家梦，半在邯郸驿树中。"
    ]
  },
  {
    "title": "酒泉子 一",
    "author": "张泌",
    "id": "bce17839-f467-40f8-ae7e-6db8cdc59b10",
    "content": [
      "春雨打窗，惊梦觉来天气晓。",
      "画堂深，红燄小，背兰缸。",
      "酒香喷鼻嬾开缸，惆怅更无人共醉。",
      "旧巢中，新燕子，语双双。"
    ]
  },
  {
    "title": "咏浴",
    "author": "韩偓",
    "id": "ef0fa306-1791-4d0e-935a-2338705f4adf",
    "content": [
      "再整鱼犀拢翠簪，解衣先觉冷森森。",
      "教移兰烛频羞影，自试香汤更怕深。",
      "初似洗花难抑按，终忧沃雪不胜任。",
      "岂知侍女帘帷外，賸取君王几饼金。"
    ]
  },
  {
    "title": "书秋",
    "author": "王初",
    "id": "6b974919-a5d6-4c72-a85f-7085f5894019",
    "content": [
      "千里南云度塞鸿，秋容无迹淡平空。",
      "人间玉岭清宵月，天上银河白昼风。",
      "潘赋登山魂易断，楚歌遗佩怨何穷。",
      "往来未若奇张翰，欲鲙霜鲸碧海东。"
    ]
  },
  {
    "title": "浑鸿胪宅闻歌效白纻",
    "author": "柳宗元",
    "id": "26e0cd7b-3bd0-4c1f-a7b4-105bb299106a",
    "content": [
      "翠帷双卷出倾城，龙劒破匣霜月明。",
      "朱唇掩仰悄无声，金簧玉磬宫中生。",
      "下沈秋火激太清，天高地逈凝日晶，羽觞荡漾何事倾。"
    ]
  },
  {
    "title": "吐蕃别馆和周十一郎中杨七录事望白水山作",
    "author": "吕温",
    "id": "9fcff534-60c0-4abd-ab83-fb3c5b7e413f",
    "content": [
      "纯精结奇状，皎皎天一涯。",
      "玉嶂拥清气，莲峰开白花。",
      "半岩晦云雪，高顶澄烟霞。",
      "朝昏对宾馆，隐映如仙家。",
      "夙闻蕴孤尚，终欲穷幽遐。",
      "暂因行役暇，偶得志所嘉。",
      "明时无外户，胜境即中华。",
      "况今舅甥国，谁道隔流沙。"
    ]
  },
  {
    "title": "古意九首 七",
    "author": "贯休",
    "id": "4e260c15-8a1d-43a3-ba62-4827397397e3",
    "content": [
      "常思谢康乐，文章有神力。",
      "是何清风清，凛然似相识。",
      "一种为顽嚚，得作翻经石。",
      "一种为枯槁，得作登山屐。",
      "永嘉为郡后，山水添鲜碧。",
      "何当学羽翰，一去观遗迹。"
    ]
  },
  {
    "title": "春暮郊居寄朱舍人",
    "author": "武元衡",
    "id": "e4cafa82-3850-44d1-8db1-65a0c983d8ee",
    "content": [
      "幽深不让子真居，度日闲眠世事疎。",
      "春水满池新雨霁，香风入户落花余。",
      "目随鸿雁穷苍翠，心寄溪云任卷舒。",
      "回首知音青琐闼，何时一为荐相如。"
    ]
  },
  {
    "title": "杨国忠闻屏风女歌",
    "author": "不详",
    "id": "8a59398a-facf-4978-86ab-212152b0c4a9",
    "content": [
      "三朵芙蓉是我流，大杨造得小杨收。",
      "（见乐史《太真外传》卷上）。"
    ]
  },
  {
    "title": "秋暮西归途中书情",
    "author": "白居易",
    "id": "31a7d689-501a-42d0-858b-9a57cefff693",
    "content": [
      "耿耿旅灯下，愁多常少眠。",
      "思乡贵早发，发在鸡鸣前。",
      "九月草木落，平芜连远山。",
      "秋阴和曙色，万木苍苍然。",
      "去秋偶东游，今秋始西旋。",
      "马瘦衣裳破，别家来二年。",
      "忆归复愁归，归无一囊钱。",
      "心虽非兰膏，安得不自然。"
    ]
  },
  {
    "title": "送王炼师赴王屋洞",
    "author": "权德舆",
    "id": "6e22dbc4-0de1-4128-bdf0-0ae4e3a2a84d",
    "content": [
      "稔岁在芝田，归程入洞天。",
      "白云辞上国，青鸟会群仙。",
      "自以碁销日，宁资药驻年。",
      "相看话离合，风驭忽泠然。"
    ]
  },
  {
    "title": "题酒店壁",
    "author": "王绩",
    "id": "a6dce4e7-eb20-4dd0-8ecd-54a7eff6d5dc",
    "content": [
      "昨夜缾始尽，今朝瓮即开。",
      "梦中占梦罢，还向酒家来。"
    ]
  },
  {
    "title": "寄远",
    "author": "白居易",
    "id": "d419d675-7604-451a-9f2a-e0c17fa34a63",
    "content": [
      "欲忘忘未得，欲去去无由。",
      "两腋不生翅，二毛空满头。",
      "坐看新落叶，行上最高楼。",
      "暝色无边际，茫茫尽眼愁。"
    ]
  },
  {
    "title": "野田行",
    "author": "李益",
    "id": "64efbf7a-0bf7-4d4c-bdfa-66a6868ca3df",
    "content": [
      "日没出古城，野田何茫茫。",
      "寒狐啸青冢，鬼火烧白杨。",
      "昔人未为泉下客，行到此中曾断肠。"
    ]
  },
  {
    "title": "游西湖",
    "author": "沈韬文",
    "id": "f096b926-50af-4ea6-9476-3e38e9d91046",
    "content": [
      "□□□□□□□，菰米苹花似故乡。",
      "不是不归归未得，好风明月一思量。"
    ]
  },
  {
    "title": "岁尽二首 二",
    "author": "司空图",
    "id": "7085cebb-39b9-400c-b54a-e0f1e9c23e35",
    "content": [
      "莫话伤心事，投春满鬓霜。",
      "殷勤共尊酒，今岁只残阳。"
    ]
  },
  {
    "title": "续古诗十首 九",
    "author": "白居易",
    "id": "5b2ba0b5-f8f6-458a-bf97-a2b555d4f25b",
    "content": [
      "揽衣出门行，游观绕林渠。",
      "澹澹春水暖，东风生绿蒲。",
      "上有和鸣雁，下有掉尾鱼。",
      "飞沈一何乐，鳞羽各有徒。",
      "而我方独处，不与之子俱。",
      "顾彼自伤己，禽鱼之不如。",
      "出游欲遣忧，孰知忧有余。"
    ]
  },
  {
    "title": "春夜闻笛",
    "author": "李益",
    "id": "590153bb-2f4d-419d-84ac-c4b9cb785a48",
    "content": [
      "寒山吹笛唤春归，迁客相看泪满衣。",
      "洞庭一夜无穷雁，不待天明尽北飞。"
    ]
  },
  {
    "title": "谒金门",
    "author": "阎选",
    "id": "30935d92-e742-4a19-bc1a-8864899ec8f8",
    "content": [
      "美人浴，碧沼莲开芬馥。",
      "双髻绾云颜似玉，素娥辉淡绿。",
      "雅态芳姿闲淑，雪映钿装金斛。",
      "水溅青丝珠断续，酥融香透肉。"
    ]
  },
  {
    "title": "黄陵庙词",
    "author": "李远",
    "id": "96666100-2922-45d3-9c4a-3bcc1b0fff7f",
    "content": [
      "黄陵庙前莎草春，黄陵女儿蒨裙新。",
      "轻舟小楫唱歌去，水远山长愁杀人。"
    ]
  },
  {
    "title": "和微之诗二十三首 和我年三首 一",
    "author": "白居易",
    "id": "c2d59515-fff8-45cf-822e-8b39cf2b1936",
    "content": [
      "我年五十七，荣名得几许。",
      "甲乙三道科，苏杭两州主。",
      "才能本浅薄，心力虚劳苦。",
      "可能随众人，终老于尘土。"
    ]
  },
  {
    "title": "雪",
    "author": "孟郊",
    "id": "ca9c25f2-45a0-4138-bd18-5b8766b4b273",
    "content": [
      "忽然太行雪，昨夜飞入来。",
      "崚嶒堕庭中，严白何皑皑。",
      "奴婢晓开户，四肢冻徘徊。",
      "咽言词不成，告诉情状摧。",
      "官给未入门，家人尽以灰。",
      "意劝莫笑雪，笑雪贫为灾。",
      "将暖此残疾，典卖争致杯。",
      "教令再举手，夸曜余生才。",
      "强起吐巧词，委曲多新裁。",
      "为尔作非夫，忍耻轰暍雷。",
      "书之与君子，庶免生嫌猜。"
    ]
  },
  {
    "title": "台城",
    "author": "罗隐",
    "id": "903c2e05-04ca-4177-81e2-e68f917b4d3b",
    "content": [
      "水国春常在，台城夜未寒。",
      "丽华承宠渥，江令捧杯盘。",
      "宴罢明堂烂，诗成宝炬残。",
      "兵来吾有计，金井玉钩栏。"
    ]
  },
  {
    "title": "示孟郊",
    "author": "孟浩然",
    "id": "165d393f-99c7-4e2f-acb7-96be6e186524",
    "content": [
      "蔓草蔽极野，兰芝结孤根。",
      "众音何其繁，伯牙独不喧。",
      "当时高深意，举世无能分。",
      "钟期一见知，山水千秋闻。",
      "尔其保静节，薄俗徒云云。"
    ]
  },
  {
    "title": "舞曲歌辞 章和二年中",
    "author": "李贺",
    "id": "673630ef-4ca3-46fd-bfa7-99c842c5d502",
    "content": [
      "云萧素，风拂拂，麦芒如篲黍和粟。",
      "关中父老百领襦，关东吏人乏诟租。",
      "健犊春耕土膏黑，菖蒲丛丛沿水脉。",
      "殷勤为我下田鉏，百钱携赏丝桐客。",
      "游春漫光坞花白，野林散香神降席。",
      "拜神得寿献天子，七星贯断姮娥死。"
    ]
  },
  {
    "title": "杜秋娘诗",
    "author": "杜牧",
    "id": "eba238d6-5856-4554-9945-fd22d9a421f8",
    "content": [
      "京江水清滑，生女白如脂。",
      "其间杜秋者，不劳朱粉施。",
      "老濞即山铸，后庭千双眉。",
      "秋持玉斝醉，与唱金缕衣。",
      "濞既白首叛，秋亦红泪滋。",
      "吴江落日渡，灞岸绿杨垂。",
      "联裾见天子，盼眄独依依。",
      "椒壁悬锦幕，镜奁蟠蛟螭。",
      "低鬟认新宠，窈袅复融怡。",
      "月上白璧门，桂影凉参差。",
      "金阶露新重，闲捻紫箫吹。",
      "莓苔夹城路，南苑鴈初飞。",
      "红粉羽林仗，独赐辟邪旗。",
      "归来煮豹胎，餍饫不能饴。",
      "咸池升日庆，铜雀分香悲。",
      "雷音后车远，事往落花时。",
      "燕禖得皇子，壮髪绿緌緌。",
      "画堂授傅姆，天人亲捧持。",
      "虎睛珠络褓，金盘犀镇帷。",
      "长杨射熊罴，武帐弄哑咿。",
      "渐抛竹马剧，稍出舞鸡奇。",
      "崭崭整冠珮，侍宴坐瑶池。",
      "眉宇俨图画，神秀射朝辉。",
      "一尺桐偶人，江充知自欺。",
      "王幽茅土削，秋放故乡归。",
      "觚棱拂斗极，回首尚迟迟。",
      "四朝三十载，似梦复疑非。",
      "潼关识旧吏，吏髪已如丝。",
      "却唤吴江渡，舟人那得知。",
      "归来四隣改，茂苑草菲菲。",
      "清血洒不尽，仰天知问谁。",
      "寒衣一匹素，夜借隣人机。",
      "我昨金陵过，闻之为歔欷。",
      "自古皆一贯，变化安能推。",
      "夏姬灭两国，逃作巫臣姬。",
      "西子下姑苏，一舸逐鸱夷。",
      "织室魏豹俘，作汉太平基。",
      "误置代籍中，两朝尊母仪。",
      "光武绍高祖，本系生唐儿。",
      "珊瑚破高齐，作婢舂黄糜。",
      "萧后去扬州，突厥为阏氏。",
      "女子固不定，士林亦难期。",
      "射钩后呼父，钓翁王者师。",
      "无国要孟子，有人毁仲尼。",
      "秦因逐客令，柄归丞相斯。",
      "安知魏齐首，见断箦中尸。",
      "给丧蹶张辈，廊庙冠峩危。",
      "珥貂七叶贵，何妨戎虏支。",
      "苏武却生返，邓通终死饥。",
      "主张既难测，翻覆亦其宜。",
      "地尽有何物，天外复何之。",
      "指何为而捉，足何为而驰。",
      "耳何为而听，目何为而窥。",
      "己身不自晓，此外何思惟。",
      "因倾一樽酒，题作杜秋诗。",
      "愁来独长咏，聊可以自怡。"
    ]
  },
  {
    "title": "黔中书事",
    "author": "窦群",
    "id": "270bbb78-6460-4d68-82eb-007dd6208f36",
    "content": [
      "万事非京国，千山拥丽谯。",
      "佩刀看日晒，赐马傍江调。",
      "言语多重译，壶觞每独谣。",
      "沿流如著翅，不敢问归桡。"
    ]
  },
  {
    "title": "还丹歌 二",
    "author": "杨行真人",
    "id": "06c62aad-620b-4872-9eac-da496f1df209",
    "content": [
      "丹田水结黄芽起，百日养来伏火矣。",
      "阴居阳鼎是金丹，十月养之堪服饵。",
      "服饵由来驻颜色，容鬓不衰定心力。",
      "卖丹卖药住人间，寿命千年人不识。"
    ]
  },
  {
    "title": "蓟丘览古赠卢居士藏用七首 田光先生",
    "author": "陈子昂",
    "id": "a43e2d3f-22d9-4918-89e6-e415e78da015",
    "content": [
      "自古皆有死，狥义良独稀。",
      "奈何燕太子，尚使田生疑。",
      "伏劒诚已矣，感我涕沾衣。"
    ]
  },
  {
    "title": "过稠上人院",
    "author": "姚合",
    "id": "6d993954-dd46-4f80-932f-ba03e6db3c2f",
    "content": [
      "清羸一饭师，闲院亦披衣。",
      "应诏常翻译，修心出是非。",
      "雪中疎磬度，林际晚风归。",
      "蔬食常来此，人间护净稀。"
    ]
  },
  {
    "title": "晚思",
    "author": "高蟾",
    "id": "2f0d97a2-4c4a-42f4-b408-730d2712dceb",
    "content": [
      "虞泉冬恨由来短，杨叶春期分外长。",
      "惆怅浮生不知处，明朝依旧出沧浪。"
    ]
  },
  {
    "title": "宿香山寺石楼",
    "author": "李颀",
    "id": "259f1f93-dcd7-4698-8e7f-4eb3c27d517f",
    "content": [
      "夜宿翠微半，高楼闻暗泉。",
      "渔舟带远火，山磬发孤烟。",
      "衣拂云松外，门清河汉边。",
      "峰峦低枕席，世界接人天。",
      "霭霭花出雾，辉辉星映川。",
      "东林曙莺满，惆怅欲言旋。"
    ]
  },
  {
    "title": "春日将欲东归寄新及第苗绅先辈",
    "author": "温庭筠",
    "id": "db92fa1d-ae7d-44ea-9939-a6180917ac91",
    "content": [
      "几年辛苦与君同，得丧悲欢尽是空。",
      "犹喜故人先折桂，自怜羁客尚飘蓬。",
      "三春月照千山道，十日花开一夜风。",
      "知有杏园无路入，马前惆怅满枝红。"
    ]
  },
  {
    "title": "铜雀台",
    "author": "汪遵",
    "id": "80d320d2-0328-44a5-9c77-a306ca9021ff",
    "content": [
      "铜雀台成玉座空，短歌长袖尽悲风。",
      "不知仙驾归何处，徒遣颦眉望汉宫。"
    ]
  },
  {
    "title": "奉和严司空重阳日同崔常侍崔郎中及诸公登龙山落帽台佳宴",
    "author": "元稹",
    "id": "04ecebb3-979f-4f9c-9a05-9478cc6f50c9",
    "content": [
      "谢公愁思眇天涯，蜡屐登高为菊花。",
      "贵重近臣光绮席，笑怜从事落乌纱。",
      "萸房暗绽红珠朵，茗椀寒供白露芽。",
      "咏碎龙山归去号，马奔流电妓奔车。"
    ]
  },
  {
    "title": "慈恩寺贻楚霄上人",
    "author": "曹松",
    "id": "209fa9c9-2ea4-48e8-90dc-32bc6b35515a",
    "content": [
      "在秦生楚思，波浪接禅关。",
      "塔碍高林鸟，窗开白日山。",
      "树阴移草上，岸色透庭间。",
      "入内谈经彻，空携讲疏还。"
    ]
  },
  {
    "title": "酬元郎中同制加朝散大夫书怀见赠",
    "author": "白居易",
    "id": "cf5a1a73-07fb-40c7-afa2-a4570aa59cf2",
    "content": [
      "命服虽同黄纸上，官班不共紫垣前。",
      "青衫脱早差三日，白发生迟校九年。",
      "曩者定交非势利，老来同病是诗篇。",
      "终身拟作卧云伴，逐月须收烧药钱。",
      "五品足为婚嫁主，绯袍著了好归田。"
    ]
  },
  {
    "title": "奉和鲁望四明山九题 潺湲洞",
    "author": "皮日休",
    "id": "76daf61a-1ddd-437b-a6c9-acbfdfd1eeba",
    "content": [
      "阴宫何处渊，到此洞潺湲。",
      "敲碎一轮月，镕销半段天。",
      "响高吹谷动，势急歕云旋。",
      "料得深秋夜，临流尽古仙。"
    ]
  },
  {
    "title": "惜花",
    "author": "任翻",
    "id": "b4ca5669-16d6-4b2c-b60a-8b424c1e5d12",
    "content": [
      "无语与花别，细看枝上红。",
      "明年又相见，还恐是愁中。"
    ]
  },
  {
    "title": "送贺秘监归会稽诗",
    "author": "宋鼎",
    "id": "bf6cf1df-bb0f-44eb-93f5-505b77904a6c",
    "content": [
      "紫气朝明主，丹丘送老臣。",
      "谁知探穴处，更有散金人。",
      "陌上神仙日，城东梅柳春。",
      "遥知归隐处，烟浪隔嚣尘。"
    ]
  },
  {
    "title": "漫歌八曲 将牛何处去二首 二",
    "author": "元结",
    "id": "be507efa-076a-4e9b-9e70-429ee5397a15",
    "content": [
      "将牛何处去，耕彼西阳城。",
      "叔闲修农具，直者伴我耕。"
    ]
  },
  {
    "title": "送耿副使归长沙",
    "author": "贾至",
    "id": "449b2a0e-97b1-4f34-a38e-6d5b54bb9f59",
    "content": [
      "画舸欲南归，江亭且留宴。",
      "日暮湖上云，萧萧若流霰。",
      "昨夜相知者，明发不可见。",
      "惆怅西北风，高帆为谁扇。"
    ]
  },
  {
    "title": "闻前王使君在泽潞居",
    "author": "贯休",
    "id": "2920c9a1-bdab-4435-82e1-d47c75b7df5f",
    "content": [
      "为善无近名，窃名者得声不如心，诚哉是言也。",
      "使君圣朝瑞，干符初刺婺。",
      "德变人性灵，笔变人风土。",
      "烟霞与虫鸟，和气将美雨。",
      "千里与万里，各各来相附。",
      "信哉有良吏，玄谶应百数。",
      "古人古人自古人，今日又见民歌六七袴。",
      "不幸大寇崩腾来，孤城势孤固难锢。",
      "攀辕既不及，旌斾冲风露。",
      "大驾已西幸，飘零何处去？",
      "婺人空悲哀，对生祠泣沾莓苔。",
      "忽闻暂寄河之北，兵强四面无尘埃。",
      "唯祝銮舆早归来，用此咎繇仲虺才。",
      "使四野雾廓，八纮镜开。",
      "皇天无亲，长与善邻，宜哉宜哉。"
    ]
  },
  {
    "title": "送僧二首 二",
    "author": "马戴",
    "id": "3c9a8218-f54a-4008-938c-002aaad1b9fd",
    "content": [
      "龛中破衲自持行，树下禅床坐一生。",
      "来往白云知岁久，满山猨鸟会经声。"
    ]
  },
  {
    "title": "龙虎元旨歌 一",
    "author": "青霞子",
    "id": "723b6eee-4d46-42a2-a38a-b0ef981625bd",
    "content": [
      "天地初分日月高，状如鸡子复如桃。",
      "阴阳真气知时节，直待三年脱战袍。"
    ]
  },
  {
    "title": "姑苏怀古 二",
    "author": "李中",
    "id": "564bf05d-6b31-42c9-961a-c1bd4603dab1",
    "content": [
      "苏台踪迹在，旷望向江滨。",
      "往事谁堪问，连空草自春。",
      "花疑西子脸，涛想伍胥神。",
      "吟尽情难尽，斜阳照路尘。"
    ]
  },
  {
    "title": "宿青草湖",
    "author": "杜甫",
    "id": "0599e6cd-e57a-4b90-ac98-f65a23cebae0",
    "content": [
      "洞庭犹在目，青草续为名。",
      "宿桨依农事，邮签报水程。",
      "寒冰争倚薄，云月递微明。",
      "湖雁双双起，人来故北征。"
    ]
  },
  {
    "title": "新喻县酬王仲华少府见贻",
    "author": "李中",
    "id": "2096f5c4-9908-4eef-b561-44bfe143e8de",
    "content": [
      "事简开樽有逸情，共忻官舍月华清。",
      "每慙花欠河阳景，长愧琴无单父声。",
      "未泰黎元惭旷职，纵行谦直是虚名。",
      "与君尽力行公道，敢向昌朝俟陟明。"
    ]
  },
  {
    "title": "送友人下第归扬州觐省",
    "author": "刘得仁",
    "id": "f1cdca0b-584e-424e-9f05-20b263c7c1d3",
    "content": [
      "新柳间花垂，东西京路岐。",
      "园林知自到，寝食计相思。",
      "雨断淮山出，帆扬楚树移。",
      "晨昏心已泰，蝉发是回时。"
    ]
  },
  {
    "title": "五言诗 十一",
    "author": "无名氏",
    "id": "5b86d8d4-51a5-4bfa-b5df-5d72e75c3f18",
    "content": [
      "我有方寸心，无人堪共说。",
      "遣风吹却云，言向天边月。"
    ]
  },
  {
    "title": "寒食应制",
    "author": "韦承庆",
    "id": "f9722f9a-5865-4638-9961-96cad7cbab00",
    "content": [
      "凤城春色晚，龙禁早晖通。",
      "旧火收槐燧，余寒入桂宫。",
      "莺啼正隐叶，鸡鬬始开笼。",
      "蔼蔼瑶山满，仙歌始乐风。"
    ]
  },
  {
    "title": "罢郡姑苏北归渡杨子津 二",
    "author": "刘禹锡",
    "id": "504c8b34-934f-4cf4-825e-7c21367cc600",
    "content": [
      "故国荒台在，前临震泽波。",
      "绮罗随世尽，麋鹿古时多。",
      "筑用金锤力，摧因石鼠窠。",
      "昔年雕辇路，唯有采樵歌。"
    ]
  },
  {
    "title": "相和歌辞 王昭君",
    "author": "骆宾王",
    "id": "ebb0f4eb-6bff-4311-8737-c7f82b8258f8",
    "content": [
      "敛容辞豹尾，缄怨度龙鳞。",
      "金钿明汉月，玉箸染胡尘。",
      "妆镜菱花暗，愁眉柳叶嚬。",
      "惟有清笳曲，时闻芳树春。"
    ]
  },
  {
    "title": "叙怀",
    "author": "徐月英",
    "id": "1c4ddf5e-4ed1-4fe1-aeaa-bb76fbb37e24",
    "content": [
      "为失三从泣泪频，此身何用处人伦。",
      "虽然日逐笙歌乐，长羡荆钗与布裙。"
    ]
  },
  {
    "title": "分水岭望灵宝峰",
    "author": "薛能",
    "id": "80f3f685-cb25-42a9-a94c-4fdf6e59194d",
    "content": [
      "千寻万仞峰，灵宝号何从。",
      "盛立同吾道，贪程阻圣踪。",
      "岭奇应有药，壁峭尽无松。",
      "那得休于是，蹉跎亦卧龙。"
    ]
  },
  {
    "title": "苔藓山歌",
    "author": "顾况",
    "id": "e4a4e5b5-fbe1-44fd-a2b8-f88cfc6b9216",
    "content": [
      "野人夜梦江南山，江南山深松桂闲。",
      "野人觉后长叹息，帖藓黏苔作山色。",
      "闭门无事任盈虚，终日欹眠观四如。",
      "一如白云飞出壁，二如飞雨岩前滴。",
      "三如腾虎欲咆哮，四如嬾龙遭霹雳。",
      "崄峭嵌空潭洞寒，小儿两手扶栏干。"
    ]
  },
  {
    "title": "奉送浙东德师侍御罢府西归",
    "author": "皮日休",
    "id": "0e70f181-d336-4125-b8e3-11b280d38fe2",
    "content": [
      "建安才子太微仙，暂上金台许二年。",
      "形影欲归温室树，梦魂犹傍越溪莲。",
      "空将海月为京信，尚使樵风送酒船。",
      "从此受恩知有处，免为伧鬼恨吴天。"
    ]
  },
  {
    "title": "咏弓",
    "author": "太宗皇帝",
    "id": "3f79db59-87f2-4b64-9605-be330724d4de",
    "content": [
      "上弦明月半，激箭流星远。",
      "落雁带书惊，啼猿映枝转。"
    ]
  },
  {
    "title": "萤二首 一",
    "author": "罗邺",
    "id": "9e9b0d61-33ac-463f-809e-66c9b47e75d1",
    "content": [
      "水殿清风玉户开，飞光千点去还来。",
      "无风无月长门夜，偏到阶前点绿苔。"
    ]
  },
  {
    "title": "小江怀灵一上人",
    "author": "皇甫冉",
    "id": "2a288f33-b3b9-4fbd-8250-811fed3348ed",
    "content": [
      "江上年年春早，津头日日人行。",
      "借问山阴远近，犹闻薄暮钟声。"
    ]
  },
  {
    "title": "夏日闺怨",
    "author": "蔡瓌",
    "id": "2401de54-8072-4143-89a6-c42b91acc0f7",
    "content": [
      "桃径李蹊绝芳园，炎氛炽日满愁轩。",
      "枝上鸟惊朱槿落，池中鱼戏绿苹翻。",
      "君恋京师久留滞，妾怨高楼积年岁。",
      "非关曾入楚王宫，直为相思腰转细。",
      "卧簟乘闲乍逐凉，熏炉畏热嬾焚香。",
      "雨沾柳叶如啼眼，露滴莲花似汗妆。",
      "全由独自羞看影，艳是孤眠疑夜永。",
      "无情拂镜不成妆，有时却扇还风静。",
      "近日书来道欲归，鸳鸯文锦字息机。",
      "但恐愁容不相识，为教恒著别时衣。"
    ]
  },
  {
    "title": "春日又送潘述之扬州",
    "author": "皎然",
    "id": "50bd8261-d9b9-4f9b-9c4e-7520bfb16325",
    "content": [
      "别渚望邗城，岐路春日徧。",
      "柔风吹杨柳，芳景流郊甸。",
      "日日东林期，今夕异乡县。",
      "文房旷佳士，禅室阻清盼。",
      "离恨夺赏心，不得谐所愿。",
      "莫忆山中人，碧云遥可见。"
    ]
  },
  {
    "title": "送友人",
    "author": "李端",
    "id": "9ad223b0-9c4e-4889-9285-c32465441457",
    "content": [
      "闻说湘川路，年年古木多。",
      "猿啼巫峡夜，月照洞庭波。",
      "穷海人还去，孤城雁与过。",
      "青山不同赏，来往自蹉跎。"
    ]
  },
  {
    "title": "五言 十六",
    "author": "吕岩",
    "id": "aa7e87b2-8322-4727-99b6-f203f7cb0b62",
    "content": [
      "妙妙妙中妙，玄玄玄更玄。",
      "动言俱演道，语默尽神仙。",
      "在掌如珠异，当空似月圆。",
      "他时功满后，直入大罗天。"
    ]
  },
  {
    "title": "竹枝词 一",
    "author": "李涉",
    "id": "ebcc4b96-a548-4985-ba37-bb72061b31ef",
    "content": [
      "荆门滩急水潺潺，两岸猨啼烟满山。",
      "渡头少年应官去，月落西陵望不还。"
    ]
  },
  {
    "title": "秋闺",
    "author": "邵士彦",
    "id": "82f2599b-31c7-420f-be1b-ef07d79c78c3",
    "content": [
      "斜日空庭暮，幽闺积恨盈。",
      "细风吹帐冷，微月度窗明。",
      "怨坐啼相续，愁眠梦不成。",
      "调琴欲有弄，畏作断肠声。"
    ]
  },
  {
    "title": "杭州春望",
    "author": "白居易",
    "id": "f495483b-ff37-4ee5-9e03-4c887f1f1e7a",
    "content": [
      "望海楼明照曙霞，护江堤白蹋晴沙。",
      "涛声夜入伍员庙，柳色春藏苏小家。",
      "红袖织绫夸柿蒂，青旗沽酒趂梨花。",
      "谁开湖寺西南路，草绿帬腰一道斜。"
    ]
  },
  {
    "title": "远征归",
    "author": "王建",
    "id": "36c4627f-ef62-4ee3-8652-4d6399bd5512",
    "content": [
      "万里发辽阳，处处问家乡。",
      "回车不淹辙，雨雪满衣裳。",
      "行见日月疾，坐思道路长。",
      "但令不征戍，暗镜生重光。"
    ]
  },
  {
    "title": "秋夜",
    "author": "王建",
    "id": "64fdab52-e6d2-410e-8bde-aba1429c4b56",
    "content": [
      "夜久叶露滴，秋虫入户飞。",
      "卧多骨髓冷，起覆旧绵衣。"
    ]
  },
  {
    "title": "赠张挥使",
    "author": "戴叔伦",
    "id": "e341327a-fb05-44d4-b771-6d22bd4cc7e5",
    "content": [
      "谪戍孤城小，思家万里遥。",
      "汉廷求衞霍，劒佩上青霄。"
    ]
  },
  {
    "title": "听弹风入松阕赠杨补阙",
    "author": "王昌龄",
    "id": "50043733-c059-4f9e-9897-5522f30348a1",
    "content": [
      "商风入我弦，夜竹深有露。",
      "弦悲与林寂，清景不可度。",
      "寥落幽居心，飕飗青松树。",
      "松风吹草白，溪水寒日暮。",
      "声意去复还，九变待一顾。",
      "空山多雨雪，独立君始悟。"
    ]
  },
  {
    "title": "倢伃",
    "author": "徐彦伯",
    "id": "a49d9ba0-a3ca-44d1-84ae-0126e317b860",
    "content": [
      "君恩忽断绝，妾思终未央。",
      "巾栉不可见，枕席空余香。",
      "窗暗网罗白，阶秋苔藓黄。",
      "应门寂已闭，流涕向昭阳。"
    ]
  },
  {
    "title": "赠蜀州刺史",
    "author": "杜光庭",
    "id": "03bb035b-1565-448a-811a-c13530e0d5d2",
    "content": [
      "再扶日月归行殿，却领山河镇梦刀。",
      "从此雄名压寰海，八溟争敢起波涛。"
    ]
  },
  {
    "title": "幽兰之歌",
    "author": "杨炯",
    "id": "43109872-b156-4191-a22c-c1a8929a0032",
    "content": [
      "幽兰生矣，于彼朝阳。",
      "含雨露之津润，吸日月之休光。",
      "美人愁思兮，采芙蓉于南浦；公子忘忧兮，树萱草于北堂。",
      "虽处幽林与穷谷，不以无人而不芳。"
    ]
  },
  {
    "title": "秋夜吟",
    "author": "长安中鬼",
    "id": "ed549c13-ea5c-40f6-83e0-51fdaa7d0e4c",
    "content": [
      "六街鼓歇行人绝，九衢茫茫室有月。",
      "九衢生人何劳劳，长安土尽槐根高。"
    ]
  },
  {
    "title": "读故许昌薛尚书诗集",
    "author": "郑谷",
    "id": "2d80a795-beea-4881-b268-de73dc423218",
    "content": [
      "篇篇高且真，真为国风陈。",
      "澹薄虽师古，纵横得意新。",
      "翦裁成几箧，唱和是谁人。",
      "华岳题无敌，黄河句绝伦。",
      "吟残荔枝雨，咏彻海棠春。",
      "李白欺前辈，陶潜仰后尘。",
      "难忘嵩室下，不负蜀江滨。",
      "属思看山眼，冥搜倚树身。",
      "楷模劳梦想，讽诵爽精神。",
      "落笔空追怆，曾蒙借斧斤。"
    ]
  },
  {
    "title": "横吹曲辞 陇头水",
    "author": "杨师道",
    "id": "7dbf19d4-6bb7-4e82-8d6a-c2cf8ac02ec7",
    "content": [
      "陇头秋月明，陇水带关城。",
      "笳添离别曲，风送断肠声。",
      "映雪峰犹暗，乘冰马屡惊。",
      "雾中寒雁至，沙上转蓬轻。",
      "天山传羽檄，汉地急征兵。",
      "阵开都护道，劒聚伏波营。",
      "于兹觉无度，方共濯胡缨。"
    ]
  },
  {
    "title": "不出门",
    "author": "白居易",
    "id": "1fc043b1-d392-44da-89db-0d0508963b98",
    "content": [
      "弥月不出门，永日无来宾。",
      "食饱更拂床，睡觉一嚬伸。",
      "轻箑白鸟羽，新簟青箭筠。",
      "方寸方丈室，空然两无尘。",
      "披衣腰不带，散发头不巾。",
      "袒跣北窗下，葛天之遗民。",
      "一日亦自足，况得以终身。",
      "不知天壤内，目我为何人。"
    ]
  },
  {
    "title": "林中独醒",
    "author": "刘言史",
    "id": "35d39e8c-a34a-4a4b-b569-6f9a87b44b05",
    "content": [
      "晚来林沼静，独坐间瓢尊。",
      "向己非前迹，齐心欲不言。",
      "微凉生乱筿，轻馥起孤萱。",
      "未得浑无事，瓜田草正繁。"
    ]
  },
  {
    "title": "上行杯",
    "author": "冯延巳",
    "id": "c467c217-d0b3-45fc-98a0-37b9b432f15e",
    "content": [
      "落梅暑雨消残粉，云重烟深寒食近。",
      "罗幕遮香，柳外秋千出画墙。",
      "春山颠倒钗横凤，飞絮入帘春睡重。",
      "梦里佳期，秪许庭花与月知。"
    ]
  },
  {
    "title": "咏暗",
    "author": "孟婴",
    "id": "fd2561bd-5e74-4b2c-9636-318b3aedfdc4",
    "content": [
      "凿壁方将□，投珠忽见疑。",
      "始言缨可绝，谁谓室无欺。"
    ]
  },
  {
    "title": "野田",
    "author": "张籍",
    "id": "d25708ee-f6bb-4c12-a41d-5ff44f3d21bc",
    "content": [
      "漠漠野田草，草中牛羊道。",
      "古墓无子孙，白杨不得老。"
    ]
  },
  {
    "title": "建除诗",
    "author": "权德舆",
    "id": "bb6982c8-4d92-4a8d-8b0c-dbe7b324219c",
    "content": [
      "建节出王都，雄雄大丈夫。",
      "除书加右职，骑吏拥前驱。",
      "满月张繁弱，含霜耀鹿卢。",
      "平明跃騕褭，清夜击珊瑚。",
      "定远功那比，平津策乃迂。",
      "执心思报国，效节在忘躯。",
      "破胆销丹浦，颦蛾舞绿珠。",
      "危冠徒自爱，长毂事应殊。",
      "成绩封千室，畴劳使五符。",
      "收功轻骠卫，致埋迈黄虞。",
      "开济今如此，英威古不侔。",
      "闭关草玄者，无乃误为儒。"
    ]
  },
  {
    "title": "句",
    "author": "崔橹",
    "id": "6595e0a9-cc53-4b80-b030-e7b74de97cc0",
    "content": [
      "强半瘦因前夜雪，数枝愁向晚天来。",
      "无人解把无尘袖，盛取残香尽日怜。",
      "一番春雨吹巢冷，半朵山花咽觜香。",
      "云生柱础降龙地，露洗林峦放鹤天。",
      "菱叶乍翻人采后，荇花初没舸行时。"
    ]
  },
  {
    "title": "和中丞出使恩命过终南别业",
    "author": "刘长卿",
    "id": "815159c5-8a9a-4668-b05f-b48b2033876e",
    "content": [
      "不过林园久，多因宠遇偏。",
      "故山长寂寂，春草过年年。",
      "花待朝衣间，云迎驿骑连。",
      "松萝深旧合，樵木散闲田。",
      "拜阙贪摇珮，看琴懒更弦。",
      "君恩催早入，已梦[傅]岩边。"
    ]
  },
  {
    "title": "相和歌辞 铜雀妓",
    "author": "王适",
    "id": "11df6c7b-ed87-4560-a226-9f2bbf774712",
    "content": [
      "日暮铜雀迥，幽声玉座清。",
      "萧森松柏望，委郁绮罗情。",
      "君恩不再重，妾舞为谁轻。"
    ]
  },
  {
    "title": "癸卯闽乱从弟监察御史敬凝迎仕别作",
    "author": "詹琲",
    "id": "0c3ba991-c31e-4e9a-b971-49e9ab7cc437",
    "content": [
      "一别几经春，栖迟晋水滨。",
      "鹡鸰长在念，鸿雁忽来宾。",
      "五斗嫌腰折，朋山刺眼新。",
      "善辞如复我，四海五湖身。"
    ]
  },
  {
    "title": "杂曲歌辞 昔昔盐 采桑秦氏女",
    "author": "赵嘏",
    "id": "30f0ddbd-2f19-4dba-8a7a-79433098b5b6",
    "content": [
      "南陌采桑出，谁知妾姓秦。",
      "独怜倾国貌，不负早莺春。",
      "珠履荡花湿，龙钩折桂新。",
      "使君那驻马，自有侍中人。"
    ]
  },
  {
    "title": "相和歌辞 怨诗",
    "author": "鲍溶",
    "id": "863f8e58-3a82-40a7-927d-f1679f50c1ab",
    "content": [
      "女萝寄松柏，绿蔓花緜緜。",
      "三五定君婚，结发早移天。",
      "肃肃羊雁礼，泠泠琴瑟篇。",
      "恭承采蘩祀，敢效同居贤。",
      "皎日不留景，良时如逝川。",
      "秋心还遗爱，春貌无归妍。",
      "翠袖洗朱粉，碧阶对绮钱。",
      "新人易如玉，废瑟难为弦。",
      "寄羡蕣华木，荣名香阁前。",
      "岂无摇落苦，贵与根蒂连。",
      "希君旧光景，照妾薄暮年。"
    ]
  },
  {
    "title": "兵要望江南 《周易》占候第二十六（三十七首） 十九",
    "author": "易静",
    "id": "d206014d-5ebc-4658-bd6e-267b9ff4a01e",
    "content": [
      "入他境，我却用官爻。",
      "官旺子孙休我胜，若煞反此少功劳，术士自详消。"
    ]
  },
  {
    "title": "和裴校书鹭鸶飞",
    "author": "元稹",
    "id": "1ca77171-5ad9-4f9a-934e-1ea54f2cc9d3",
    "content": [
      "鹭鸶鹭鸶何遽飞，鵶惊雀噪难久依。",
      "清江见底草堂在，一点白光终不归。"
    ]
  },
  {
    "title": "渐至涪州先寄王员外使君纵",
    "author": "戴叔伦",
    "id": "ae41a4c9-251d-44ff-8f20-f1056c90c087",
    "content": [
      "文教通夷俗，均输问火田。",
      "江分巴字水，树入夜郎烟。",
      "毒瘴含秋气，阴崖蔽曙天。",
      "路难空计日，身老不由年。",
      "将命宁知远，归心讵可传。",
      "星郎复何意，出守五溪边。"
    ]
  },
  {
    "title": "独钓四首 二",
    "author": "韩愈",
    "id": "33b6328c-daa7-4137-bc4c-31789f6291ce",
    "content": [
      "一迳向池斜，池搪野草花。",
      "雨多添柳耳，水长减蒲芽。",
      "坐厌亲刑柄，偷来傍钓车。",
      "太平公事少，吏隐讵相赊。"
    ]
  },
  {
    "title": "相和歌辞 江南曲 三",
    "author": "陆龟蒙",
    "id": "97b95df2-6c44-40aa-bd1c-f06aee6ceecf",
    "content": [
      "鱼戏莲叶西，盘盘舞波急。",
      "潜依曲岸凉，正对斜光入。"
    ]
  },
  {
    "title": "曲江渔父",
    "author": "李洞",
    "id": "0919bd54-20f4-4c8d-8c8b-f162de3dac9a",
    "content": [
      "儿孙闲弄雪霜髯，浪飐南山影入簷。",
      "卧稳篷舟龟作枕，病来茅舍网为帘。",
      "值春游子怜莼滑，通蜀行人说鲙甜。",
      "数尺寒丝一竿竹，岂知浮世有猜嫌。"
    ]
  },
  {
    "title": "咏破扇",
    "author": "唐怡",
    "id": "122b367c-2425-4692-a76d-d59def95cec8",
    "content": [
      "轮如明月尽，罗似薄云穿。",
      "无由重掩笑，分在秋风前。"
    ]
  },
  {
    "title": "奉和幸长安故城未央宫应制",
    "author": "李峤",
    "id": "df35ee88-c1b9-43d8-8f99-6d3f0b681f38",
    "content": [
      "旧宫贤相筑，新苑圣君来。",
      "运改城隍变，年深栋宇摧。",
      "后池无复水，前殿久成灰。",
      "莫辨祈风观，空传承露杯。",
      "宸心千载合，睿律九韶开。",
      "今日联章处，犹疑上柏台。"
    ]
  },
  {
    "title": "红楼院应制",
    "author": "广宣",
    "id": "536f7f15-1020-4b20-9c23-910e2c64cc84",
    "content": [
      "红楼疑见白毫光，寺逼宸居福盛唐。",
      "支遁爱山情谩切，昙摩泛海路空长。",
      "经声夜息闻天语，𬬻气晨飘接御香。",
      "谁道此中难可到，自怜深院得徊翔。"
    ]
  },
  {
    "title": "夏日都门送司马员外逸客孙员外佺北征",
    "author": "李乂",
    "id": "f7917ec7-c159-425a-bdfe-37c4e19f937a",
    "content": [
      "日逐滋南寇，天威抚北垂。",
      "析珪行仗节，持印且分麾。",
      "羽檄双凫去，兵车驷马驰。",
      "虎旗悬气色，龙剑抱雄雌。",
      "候月期戡翦，经时念别离。",
      "坐闻关陇外，无复引弓儿。"
    ]
  },
  {
    "title": "避难东归依韵和黄秀才见寄",
    "author": "徐铉",
    "id": "270d19d7-e7b8-4b8a-b337-4d4726983ada",
    "content": [
      "戚戚逢人问所之，东流相送向京畿。",
      "自甘逐客纫兰佩，不料平民著战衣。",
      "树带荒村春冷落，江澄霁色雾霏微。",
      "时危道丧无才术，空手徘徊不忍归。"
    ]
  },
  {
    "title": "秋夕书事",
    "author": "刘兼",
    "id": "368889f8-4a3d-46c4-8338-b98a706f5135",
    "content": [
      "摇落江天万木空，雁行斜戛塞垣风。",
      "征闺捣月离愁远，旧馆眠云旅梦通。",
      "郢客岂能陪下里，臯禽争肯恋樊笼。",
      "此心旷荡谁相会，尽在南华十卷中。"
    ]
  },
  {
    "title": "灵岩寺",
    "author": "白居易",
    "id": "bab0c899-7e8b-4126-abf8-c83376a18c40",
    "content": [
      "馆娃宫畔千年寺，水阔云多客到稀。",
      "闻说春来更惆怅，百花深处一僧归。"
    ]
  },
  {
    "title": "桂管童谣",
    "author": "不详",
    "id": "361e9a26-310e-4a2b-8811-bffc17db2e78",
    "content": [
      "大虫来。"
    ]
  },
  {
    "title": "贻白永年诗",
    "author": "樵夫",
    "id": "ea5cd8f3-6231-4f39-9b20-ac738434e4e7",
    "content": [
      "清秋无所事，乘露出遥天。",
      "凭杖樵人语，相期白永年。"
    ]
  },
  {
    "title": "醉题沈子明壁",
    "author": "白居易",
    "id": "7e1c64df-ab10-4a8c-aa0c-482ce2fb3012",
    "content": [
      "不爱君池东十丛菊，不爱君池南万竿竹。",
      "爱君帘下唱歌人，色似芙蓉声似玉。",
      "我有阳关君未闻，若闻亦应愁杀君。"
    ]
  },
  {
    "title": "牧童",
    "author": "刘驾",
    "id": "abef521e-2091-4bca-a199-52e0f82e7d98",
    "content": [
      "牧童见客拜，山果怀中落。",
      "昼日驱牛归，前溪风雨恶。"
    ]
  },
  {
    "title": "江行无题一百首 九十七",
    "author": "钱珝",
    "id": "b8d29e83-0bd1-4298-b8d0-d2efba89a8f7",
    "content": [
      "高峰有佳号，千尺倚寒风。",
      "若使炉烟在，犹应为上公。"
    ]
  },
  {
    "title": "嘲飞卿七首 二",
    "author": "段成式",
    "id": "ea16b91a-646a-403b-b0f9-5364d4cfc1f9",
    "content": [
      "醉袂几侵鱼子缬，飘缨长罥凤皇钗。",
      "知君欲作闲情赋，应愿将身作锦鞋。"
    ]
  },
  {
    "title": "兵要望江南 占雷第九（京本列第二十五○三十一首） 十七",
    "author": "易静",
    "id": "8bc871ca-2d2c-4c81-87a0-56ea400bee32",
    "content": [
      "声浑浑，其势又圆长。",
      "起处来方我军上，若还征战定无妨，又助我军强。"
    ]
  },
  {
    "title": "晓登迎春阁",
    "author": "刘驾",
    "id": "c2ad3d6f-9735-4c14-ad89-1b5bfd8a12d1",
    "content": [
      "未栉凭栏眺锦城，烟笼万井二江明。",
      "香风满阁花满树，树树树梢啼晓莺。"
    ]
  },
  {
    "title": "虎丘西寺",
    "author": "刘禹锡",
    "id": "1f3c1e4a-1ced-416c-9a14-fac27e879354",
    "content": [
      "吴王冠剑作尘埃，葬地翻为七宝台。",
      "石砌百□光似镜，井轮千转响成雷。",
      "昔年棣萼联枝发，今日莲宫并蒂开。",
      "更有女郎坟在此，时时云雨试僧来。"
    ]
  },
  {
    "title": "奉和初春幸太平公主南庄应制",
    "author": "李乂",
    "id": "e17a3540-79d9-4a1f-8a45-7b0c81370181",
    "content": [
      "平阳馆外有仙家，沁水园中好物华。",
      "地出东郊回日御，城临南斗度云车。",
      "风泉韵绕幽林竹，雨霰光摇杂树花。",
      "已庆时来千亿寿，还言日暮九重赊。"
    ]
  },
  {
    "title": "汾州玉",
    "author": "克符道者",
    "id": "d1266999-eec8-469f-9dd2-df1f39225491",
    "content": [
      "龙宫鹿苑百川通，八藏三乘在掌中。",
      "却是江西逢马祖，回头踏转大虚空。"
    ]
  },
  {
    "title": "冬日宴于庶子宅各赋一字得色",
    "author": "封行高",
    "id": "52f0553b-299b-4f5a-afe3-bd4fa740ad73",
    "content": [
      "夫君敬爱重，欢言情不极。",
      "雅引发清音，丽藻穷雕饰。",
      "水结曲池冰，日暖平亭色。",
      "引满既杯倾，终之以弁侧。"
    ]
  },
  {
    "title": "散愁二首 一",
    "author": "杜甫",
    "id": "0a77da0a-1228-424b-8bee-57e78dd1a9e3",
    "content": [
      "久客宜旋斾，兴王未息戈。",
      "蜀星阴见少，江雨夜闻多。",
      "百万传深入，寰区望匪它。",
      "司徒下燕赵，收取旧山河。"
    ]
  },
  {
    "title": "酬和元九东川路诗十二首 江岸棃花",
    "author": "白居易",
    "id": "d18a2679-38bc-4848-9947-d7e1d00d1177",
    "content": [
      "棃花有思缘和叶，一树江头恼杀君。",
      "最似孀闺少年妇，白妆素袖碧纱帬。"
    ]
  },
  {
    "title": "夏日题远公北阁",
    "author": "罗邺",
    "id": "088834a6-8bcf-4562-b553-489c2a4ab7bb",
    "content": [
      "危阁压山冈，晴空疑鸟行。",
      "胜搜花界尽，响益梵音长。",
      "有月堪先到，无风亦自凉。",
      "人烟纷绕绕，诸树共苍苍。",
      "榻恋高楼语，瓯怜昼茗香。",
      "此身闲未得，驱马入残阳。"
    ]
  },
  {
    "title": "听歌",
    "author": "武元衡",
    "id": "3f9b8c66-73e1-4e8e-bf47-b86227d04865",
    "content": [
      "月上重楼丝管秋，佳人夜唱古梁州。",
      "满堂谁是知音者，不惜千金与莫愁。"
    ]
  },
  {
    "title": "十玄谈（幷序） 搜玄吟",
    "author": "常察",
    "id": "6ca5b173-c38c-4931-9200-93e5fb535de7",
    "content": [
      "三更初夜偏，日午月明前。",
      "白云覆幽石，青霄抱月圆，鹭鸶非雪覆，乌鵶岂漆漫。",
      "纸马通消息，知音白雀还。",
      "梦手撃金钟，觉来空把拳。",
      "天明夜行人，无因行自先。",
      "门门不回互，回互隔关山。",
      "步空疑月色，湛寂皎非安。",
      "龙吟明异宝，片玉凤飞啣。",
      "猿啼葱岭韵，鹤吐鹫峰烟。",
      "金乌罩席帽，玉兔具靴形。",
      "寒泉初夜后，古涧五更前。",
      "黑白未分时，正是偏中圆。",
      "露展幽林秀，云收碧落闲。",
      "空劫道人家，深宫荡子嫌。",
      "衣锦还乡客，回机面指南。",
      "问我雪中吟，杲日耀澄潭。",
      "无影桑树子，玉女夜生蚕。",
      "携篮日未出，摘菓月当轩。",
      "手把寒天扇，身无五月衫。",
      "采花入异乡，将献类中仙。",
      "谨白参玄人，参禅莫守闲。"
    ]
  },
  {
    "title": "苏小小歌三首 三",
    "author": "张祜",
    "id": "143208bf-8507-4b6e-b072-601f52da008f",
    "content": [
      "登山不愁峻，涉海不愁深。",
      "中擘庭前枣，教郎见赤心。"
    ]
  },
  {
    "title": "感遇诗三十八首 八",
    "author": "陈子昂",
    "id": "993937e9-e699-4105-b851-30f0c081a142",
    "content": [
      "吾观昆仑化，日月沦洞冥。",
      "精魄相交会，天壤以罗生。",
      "仲尼推太极，老聃贵窈冥。",
      "西方金仙子，崇义乃无明。",
      "空色皆寂灭，缘业定何成。",
      "名教信纷藉，死生俱未停。"
    ]
  },
  {
    "title": "宿裴友书斋",
    "author": "李观",
    "id": "2fca1edc-5d1c-4217-9fe2-fac9e7f6537a",
    "content": [
      "卧君山窗下，山鸟与我言。",
      "清风何飕飗，松栢中夜繁。",
      "久游失归趣，宿此似故园。",
      "林烟横近郊，谿月落古原。",
      "穉子不待晓，花间出柴门。"
    ]
  },
  {
    "title": "题凿石山僧院",
    "author": "罗隐",
    "id": "55a77027-05df-4909-9d2c-ec41e83606cc",
    "content": [
      "日夜潮声送是非，一回登眺一忘机。",
      "怜师好事无人见，不把兰芽染褐衣。"
    ]
  },
  {
    "title": "关羽祠送高员外还荆州",
    "author": "郎士元",
    "id": "3866facf-d8d2-4f4e-b7c4-eefbc12bfdea",
    "content": [
      "将军禀天姿，义勇冠今昔。",
      "走马百战场，一剑万人敌。",
      "虽为感恩者，竟是思归客。",
      "流落荆巫间，裴回故乡隔。",
      "离筵对祠宇，洒酒暮天碧。",
      "去去勿复言，衔悲向陈迹。"
    ]
  },
  {
    "title": "咸通",
    "author": "韦庄",
    "id": "e224462a-8d3d-46ce-9da8-b5cf2a41be56",
    "content": [
      "咸通时代物情奢，欢杀金张许史家。",
      "破产竞留天上乐，铸山争买洞中花。",
      "诸郎宴罢银灯合，仙子游回璧月斜。",
      "人意似知今日事，急催弦管送年华。"
    ]
  },
  {
    "title": "楚泊亭（二首） 二",
    "author": "无名氏",
    "id": "fcfa5f70-2303-4859-9233-affe09c218a1",
    "content": [
      "卷逃屈放两俱空，山止波流万古同。",
      "美恶不随天地老，断魂啼鸟一声中。"
    ]
  },
  {
    "title": "筑居",
    "author": "梅远",
    "id": "1fe34a64-b675-4634-9fb9-1f91c4fc51da",
    "content": [
      "昔居苕之南，今适宛之北。",
      "溪山故缭绕，往来等乡国。",
      "爱此太古风，不但占林樾。",
      "岚气敬亭浮，波光响潭接。",
      "虽在城市傍，而与喧嚣隔。",
      "息心谢纷烦，投闲遗一切。",
      "结构类茅茨，宁复事雕餙。",
      "草堂亦易成，经营岂木石。",
      "喜见野人来，渐与尘迹绝。",
      "把我盈樽酒，妻儿同一啜。"
    ]
  },
  {
    "title": "裴仆射东亭",
    "author": "钱起",
    "id": "e63fc312-4dce-4035-b83a-2d781cbf1a80",
    "content": [
      "凤扆任匡济，云溪难退还。",
      "致君超列辟，得道在荣班。",
      "朱戟缭垣下，高斋芳树间。",
      "隔花开远水，废卷爱晴山。",
      "晚沐值清兴，知音同解颜。",
      "藉兰开赐酒，留客下重关。",
      "仙犬逐人静，朝车映竹闲。",
      "则知真隐逸，未必谢区寰。"
    ]
  },
  {
    "title": "寿州裴中丞出柘枝",
    "author": "张祜",
    "id": "d799a1de-5f30-47a3-8090-d735ccc9b90d",
    "content": [
      "青娥十五柘枝人，玉鳯双翘翠帽新。",
      "罗带却翻柔紫袖，锦靴前踏没红茵。",
      "深情记处常低眼，急拍来时旋折身。",
      "愁见曲终如梦觉，又迷烟水汉江滨。"
    ]
  },
  {
    "title": "方城 三",
    "author": "柳宗元",
    "id": "a0a54d7f-1aba-417d-b1c8-1ca7d6720816",
    "content": [
      "寇昏以狂，敢蹈愬疆。",
      "士获厥心，大袒高骧。",
      "长戟酋矛，粲其绥章。",
      "右翦左屠，聿禽其良。"
    ]
  },
  {
    "title": "古兴二首 一",
    "author": "沈徽",
    "id": "3ae6a8e8-1f8a-4337-93cc-f2e23d4b126e",
    "content": [
      "蔓草自细微，女萝始夭夭。",
      "夤缘至百尺，荣耀非一朝。",
      "敷色高碧岭，流芳薄丹霄。",
      "如何摧秀木，正为余波漂。",
      "茎叶落岩迹，英蕤从风飙。",
      "洪柯不足恃，况乃托陵苕。"
    ]
  },
  {
    "title": "松江独宿",
    "author": "刘长卿",
    "id": "c293bcaf-2279-4f7a-a73c-3b5198d98177",
    "content": [
      "洞庭初下叶，孤客不胜愁。",
      "明月天涯夜，青山江上秋。",
      "一官成白首，万里寄沧洲。",
      "久被浮名系，能无媿海鸥。"
    ]
  },
  {
    "title": "长乐坡送人赋得愁",
    "author": "白居易",
    "id": "8b77a8b9-7fc8-44af-9c51-a6f71cf200d0",
    "content": [
      "行人南北分征路，流水东西接御沟。",
      "终日坡前恨离别，谩名长乐是长愁。"
    ]
  },
  {
    "title": "送客归广平",
    "author": "韩翃",
    "id": "7f75b9eb-4723-433f-9a55-3241ddd9c4ff",
    "content": [
      "家在赵邯郸，归心輙自欢。",
      "晚杯狐腋暖，春雪马毛寒。",
      "孟月途中破，轻冰水上残。",
      "到时杨柳色，奈向故园看。"
    ]
  },
  {
    "title": "昭德皇后挽歌词",
    "author": "包佶",
    "id": "7bfe6521-bb53-46ae-af7c-2339309f0605",
    "content": [
      "西汜驰晖过，东园别路长。",
      "岁华唯陇柏，春事罢公桑。",
      "龟兆开泉户，禽巢闭画梁。",
      "更闻哀礼过，明诏制心丧。"
    ]
  },
  {
    "title": "送魏骑曹充宇文侍御判官分按山南",
    "author": "孙逖",
    "id": "5bd0fc18-bedb-4192-a865-06b3578c688e",
    "content": [
      "云雨阳台路，光华驿骑巡。",
      "劝农开梦土，恤隐惠荆人。",
      "楼迥吟黄鹤，江长望白苹。",
      "观风布明诏，更是汉南春。"
    ]
  },
  {
    "title": "奉和春日幸望春宫应制",
    "author": "刘宪",
    "id": "bf138811-0247-4918-9bc8-6dc812a3aa3b",
    "content": [
      "暮春春色最便妍，苑里花开列御筵。",
      "商山积翠临城起，浐水浮光共幕连。",
      "莺藏嫩叶歌相唤，蝶碍芳丛舞不前。",
      "欢娱节物今如此，愿奉宸游亿万年。"
    ]
  },
  {
    "title": "惠泉",
    "author": "宇文鼎",
    "id": "d68b75ec-b677-4283-9ef5-35294e4f7316",
    "content": [
      "璞玉耀荆山，山根窦玉泉。",
      "有声清出籁，凝色碧于天。",
      "晓静微涵日，春晴浅浸烟。",
      "岩花红影密，啼鸟下沙壖。"
    ]
  },
  {
    "title": "郊庙歌辞 仪坤庙乐章 昭升",
    "author": "薛稷",
    "id": "085598ca-4735-4f96-8681-491f4d7a3260",
    "content": [
      "阳灵配德，阴魄昭升。",
      "尧坛凤下，汉室龙兴。",
      "伣天作对，前旒是凝。",
      "化行南国，道盛西陵。",
      "造舟集灌，无德而称。",
      "我粢既絜，我醴既澄。",
      "阴阴灵庙，光灵若凭。",
      "德馨惟享，孝思烝烝。"
    ]
  },
  {
    "title": "和黄门武相公诏还题石门洞",
    "author": "赵宗儒",
    "id": "84c837f5-7ccb-4252-8592-d509e7792ced",
    "content": [
      "益部恩辉降，同荣汉相还。",
      "韶芳满归路，轩骑出重关。",
      "望日朝天阙，披云过蜀山。",
      "更题风雅韵，永绝翠嵓间。"
    ]
  },
  {
    "title": "陆著作挽歌 五",
    "author": "储光羲",
    "id": "3b3fe4cc-76d6-4f91-bab1-2e235fdbad16",
    "content": [
      "令德弃人世，明朝降宠章。",
      "起居存有位，著作没为郎。",
      "寒水落南浦，月华虚北堂。",
      "松门一长想，仿佛见清扬。"
    ]
  },
  {
    "title": "和微之诗二十三首 和栉沐寄道友",
    "author": "白居易",
    "id": "80d4fe18-fb0c-482f-b811-52b3c1f38801",
    "content": [
      "栉沐事朝谒，中门初动关。",
      "盛服去尚早，假寐须臾间。",
      "钟声发东寺，夜色藏南山。",
      "停骖待五漏，人马同时闲。",
      "高星粲金粟，落月沈玉环。",
      "出门向关路，坦坦无阻艰。",
      "始出里北闬，稍转市西阛。",
      "晨烛照朝服，紫烂复朱殷。",
      "由来朝廷士，一入多不还。",
      "因循掷白日，积渐凋朱颜。",
      "青云已难致，碧落安能攀。",
      "但且知止足，尚可销忧患。"
    ]
  },
  {
    "title": "下第商山对绯桃",
    "author": "陈光",
    "id": "214c74a9-c04a-4830-b7a3-6eb38f9c3437",
    "content": [
      "半夜东风力，霞光一片新。",
      "细看初着雨，繁艳欲烧人。",
      "得意开当日，无言空过春。",
      "东堂失意客，归去倍伤神。",
      "（影印本《诗渊》第四册第二五二一页）。"
    ]
  },
  {
    "title": "晚次昭应",
    "author": "耿𣲗",
    "id": "b8822c39-6342-4a93-beac-06eaad45d8f4",
    "content": [
      "落日向林路，东风吹麦陇。",
      "藤草蔓古渠，牛羊下荒冢。",
      "骊宫户久闭，温谷泉长涌。",
      "为问全盛时，何人最荣宠。"
    ]
  },
  {
    "title": "杂曲歌辞 杨柳枝 二",
    "author": "薛能",
    "id": "f1d44017-5866-4cfb-86c1-7b7230ed9794",
    "content": [
      "洛桥晴影覆江船，羌笛秋声湿塞烟。",
      "闲想习池公宴罢，水蒲风絮夕阳天。"
    ]
  },
  {
    "title": "享太庙乐章 大明舞",
    "author": "魏征",
    "id": "cea9f2c3-df03-40db-8607-e18fa81d25f9",
    "content": [
      "五纪更运，三正逓升。",
      "勋华既没，禹汤勃兴。",
      "神武命代，灵睠是膺。",
      "望云彰德，察纬告征。",
      "上纽天维，下安地轴。",
      "征师涿野，万国咸服。",
      "偃伯灵台，九官允穆。",
      "殊域委赆，怀生介福。",
      "大礼既饰，大乐已和。",
      "黑章扰囿，赤字浮河。",
      "功宣载籍，德被咏歌。",
      "克昌厥后，百禄是荷。"
    ]
  },
  {
    "title": "小院",
    "author": "唐彦谦",
    "id": "144d0d58-a575-4e99-9050-53b71f64cd16",
    "content": [
      "小院无人夜，烟斜月转明。",
      "清宵易惆怅，不必有离情。"
    ]
  },
  {
    "title": "越中赠程先生",
    "author": "法振",
    "id": "3c1e1520-c4ea-4c7c-a4e8-a2db3113bfcd",
    "content": [
      "纱帽度残春，虚舟寄一身。",
      "溪边逢越女，花里问秦人。",
      "古塞连山静，阴霞落海新。",
      "有时城郭去，暗与酒家亲。"
    ]
  },
  {
    "title": "绝句寄步非烟（题拟）",
    "author": "赵象",
    "id": "1f96c823-2fe3-4d75-83b9-025b24fddd6a",
    "content": [
      "一覩倾城貌，尘心只自猜。",
      "不随萧史去，拟学阿兰来。"
    ]
  },
  {
    "title": "罢章陵令山居过中峰道者二首 一",
    "author": "钱起",
    "id": "f6b17d14-af6f-4bb9-9ccd-5fd486bfac52",
    "content": [
      "宁辞园令秩，不改渊明调。",
      "解印无与言，见山始一笑。",
      "幽人还绝境，谁道苦奔峭。",
      "随云剩渡溪，出门更垂钓。",
      "吾庐青霞里，窗树玄猨啸。",
      "微月清风来，方知散发妙。"
    ]
  },
  {
    "title": "步虚词 三",
    "author": "杜光庭",
    "id": "4f5872b5-e564-4aae-b340-57b130b4c41d",
    "content": [
      "俯仰存太上，华景秀丹田。",
      "左顾提郁仪，右盼携结璘。",
      "六度观梵行，道德了袒新。",
      "宿命积福应，闻经若至亲。",
      "天扔超世才，乐诵希微篇。",
      "冲虚太和气，吐纳流霞津。",
      "胎息静百关，寥寥究三便。",
      "泥丸洞明镜，遂成金华仙。",
      "魔王敬受事，故能朝诸天。",
      "皆从斋戒起，累功结宿缘。",
      "飞行凌太虚，提携高上人。"
    ]
  },
  {
    "title": "冬宵各为四韵",
    "author": "太宗皇帝",
    "id": "ed13392c-ff75-46b4-923b-509cadddbc24",
    "content": [
      "雕宫静龙漏，绮阁宴公侯。",
      "珠帘烛燄动，绣柱月光浮。",
      "云起将歌发，风停与管遒。"
    ]
  },
  {
    "title": "落第东归",
    "author": "罗邺",
    "id": "b75978bd-2c37-4bbe-94e9-9fd37fa5b9af",
    "content": [
      "年年春色独怀羞，彊向东归懒举头。",
      "莫道还家便容易，人间多少事堪愁。"
    ]
  },
  {
    "title": "鼓吹曲辞 凯歌六首 四",
    "author": "岑参",
    "id": "38a20ab5-1090-4c1c-8d7c-6faaf729bf1a",
    "content": [
      "月落辕门鼓角鸣，千群面缚出蕃城。",
      "洗兵鱼海云迎阵，秣马龙堆月照营。"
    ]
  },
  {
    "title": "上越州杨严中丞",
    "author": "方干",
    "id": "f08bc9e1-6822-4492-8b75-91302a40e3ee",
    "content": [
      "连枝棣萼世无双，未秉鸿钧拥大邦。",
      "折桂早闻推独步，分忧暂辍过重江。",
      "晴寻凤沼云中树，思遶稽山枕上窗。",
      "试把十年辛苦志，问津求拜碧油幢。"
    ]
  },
  {
    "title": "熙宁元年八月十九日过湖州东林沈山用石榴皮写绝句于壁自号回山人",
    "author": "吕岩",
    "id": "bbfbc747-acf1-4e1b-b5e8-aef58ef199bc",
    "content": [
      "西邻已富忧不足，东老虽贫乐有余。",
      "白酒酿来缘好客，黄金散尽为收书。"
    ]
  },
  {
    "title": "和王昭符进士赠洞庭赵先生",
    "author": "高骈",
    "id": "b1e6614d-8dd3-4444-82ff-6da2d8fa9806",
    "content": [
      "为爱君山景最灵，角冠秋礼一坛星。",
      "药将鸡犬云间试，琴许鱼龙月下听。",
      "自要乘风随羽客，谁同种玉验仙经。",
      "烟霞澹泊无人到，唯有渔翁过洞庭。"
    ]
  },
  {
    "title": "宫词 二十四",
    "author": "花蕊夫人徐氏",
    "id": "0c619599-1e16-455f-a361-a3b3448b50ec",
    "content": [
      "内家追逐采莲时，惊起沙欧两岸飞。",
      "兰棹把来齐拍水，并船相鬬湿罗衣。"
    ]
  },
  {
    "title": "寄令狐郎中",
    "author": "李商隐",
    "id": "fb376b71-91c6-44ee-b2e4-40f5b3f71b8f",
    "content": [
      "嵩云秦树久离居，双鲤迢迢一纸书。",
      "休问梁园旧宾客，茂陵秋雨病相如。"
    ]
  },
  {
    "title": "高士咏 臧丈人",
    "author": "吴筠",
    "id": "361e8e0c-082b-4461-aad2-a0c0eabfae58",
    "content": [
      "臧叟隐中壑，垂纶心浩然。",
      "文王感昔梦，授政道斯全。",
      "一遵无为术，三载淳化宣。",
      "功成遂不处，遁迹符冲玄。"
    ]
  },
  {
    "title": "题陆敦礼山居伏牛潭",
    "author": "张祜",
    "id": "4d091a80-4b04-4182-adc8-67134550ec8e",
    "content": [
      "伏牛真怪事，余胜几人谙。",
      "日彩沉青壁，烟容静碧潭。",
      "泛心何虑冷，漱齿讵忘甘。",
      "幸挈壶中物，期君正兴酣。"
    ]
  },
  {
    "title": "赠殷亮",
    "author": "戴叔伦",
    "id": "a82d0171-3f18-4888-b953-0bbb51a1023f",
    "content": [
      "日日河边见水流，伤春未已复悲秋。",
      "山中旧宅无人住，来往风尘共白头。"
    ]
  },
  {
    "title": "宫词百首 五十",
    "author": "和凝",
    "id": "b2912095-825f-4442-92e6-8b040845545b",
    "content": [
      "宫娥解禊艳阳时，鹢舸兰桡满凤池。",
      "春水如蓝垂柳醉，和风无力褭金丝。"
    ]
  },
  {
    "title": "送杨长史赴果州",
    "author": "王维",
    "id": "4787f534-eb1a-4c3b-a785-6e36eadf9f45",
    "content": [
      "襃斜不容幰，之子去何之。",
      "鸟道一千里，猿声十二时。",
      "官桥祭酒客，山木女郎祠。",
      "别后同明月，君应听子规。"
    ]
  },
  {
    "title": "寄海陵韩长官",
    "author": "鲍溶",
    "id": "aa282553-4e94-4f98-9239-acffb8eb0a51",
    "content": [
      "吏散重门印不开，玉琴招鹤舞裴回。",
      "野人为此多东望，云雨仍从海上来。"
    ]
  },
  {
    "title": "杂曲歌辞 行路难",
    "author": "薛能",
    "id": "debe2ac4-0b95-48c8-b3b1-33f5600b04c0",
    "content": [
      "何处力堪殚？人心险万端。",
      "藏山难测度，暗水自波澜。",
      "对面如千里，回肠似七盘。",
      "已经吴坂困，欲向鴈门难。",
      "南北诚须泣，高深不可干。",
      "无因善行止，车辙得平安。"
    ]
  },
  {
    "title": "句",
    "author": "高湘",
    "id": "e9d06ed5-b9e1-4e17-b2c8-b73a39f2df69",
    "content": [
      "惟有高州是当家。"
    ]
  },
  {
    "title": "东城桂三首 二",
    "author": "白居易",
    "id": "5cc52761-d00f-4944-b66b-c3c8cee78d43",
    "content": [
      "霜雪压多虽不死，荆榛长疾欲相埋。",
      "长忧落在樵人手，卖作苏州一束柴。"
    ]
  },
  {
    "title": "寄夫",
    "author": "陈玉兰",
    "id": "c84fc5e4-d883-4858-a2a9-0feac1154bab",
    "content": [
      "夫戍边关妾在吴，西风吹妾妾忧夫。",
      "一行书信千行泪，寒到君边衣到无。"
    ]
  },
  {
    "title": "咏史诗 凤皇台",
    "author": "胡曾",
    "id": "49928994-807b-4f9a-9f6e-accb0af20648",
    "content": [
      "秦娥一别凤皇台，东入青冥更不回。",
      "空有玉箫千载后，遗声时到世间来。"
    ]
  },
  {
    "title": "兵要望江南 占怪第二十三（京本作「占怪象第十四」○四十四首） 十七",
    "author": "易静",
    "id": "af506e05-e773-44ab-a2bf-26e472c80f02",
    "content": [
      "军营内，地上艾方（京本作「蒿」）生。",
      "青嫩叶苗人尽识，师徒将捷（京本作「疾」）事非轻，恶疾使人惊。",
      "（七年之病，求三年之艾，故为病兆。",
      "）。"
    ]
  },
  {
    "title": "折杨柳七首 六",
    "author": "段成式",
    "id": "87b51d41-c5ce-462d-8d58-2af2c68cfb7c",
    "content": [
      "隋家堤上已成尘，汉将营边不复春。",
      "只向江南幷塞北，酒旗相伴惹行人。"
    ]
  },
  {
    "title": "咏后主出降（《后山诗话》以为花蕊夫人作，但前二句多异文）",
    "author": "王承旨",
    "id": "82840466-e431-495b-9da1-58596b5bcf84",
    "content": [
      "蜀朝昬主出降时，衔璧牵羊倒系旗。",
      "二十万军齐拱手，更无一个是男儿。"
    ]
  },
  {
    "title": "精卫",
    "author": "岑参",
    "id": "c4cf8ffd-04a4-46bd-9e43-e873cf37f361",
    "content": [
      "负劒出北门，乘桴适东溟。",
      "一鸟海上飞，云是帝女灵。",
      "玉颜溺水死，精卫空为名。",
      "怨积徒有志，力微竟不成。",
      "西山木石尽，巨壑何时平。"
    ]
  },
  {
    "title": "早入荥阳界",
    "author": "王维",
    "id": "df75cf4d-cacd-424a-b043-ebf95cb60639",
    "content": [
      "泛舟入荥泽，兹邑乃雄藩。",
      "河曲闾阎隘，川中烟火繁。",
      "因人见风俗，入境闻方言。",
      "秋野田畴盛，朝光市井喧。",
      "渔商波上客，鸡犬岸旁村。",
      "前路白云外，孤帆安可论。"
    ]
  },
  {
    "title": "杂曲歌辞 昔昔盐 织锦窦家妻",
    "author": "赵嘏",
    "id": "c24b1f64-0a19-417f-95a9-225b99c242db",
    "content": [
      "当年谁不羡，分作窦家妻。",
      "锦字行行苦，罗帷日日嗁。",
      "岂知登陇远，祗恨下机迷。",
      "直候阳关使，殷勤寄海西。"
    ]
  },
  {
    "title": "兀然无事（原卷缺题，不分篇段，现将分为十一首） 一",
    "author": "王梵志",
    "id": "eb1f2b57-0f1e-46eb-a846-779c320b7a53",
    "content": [
      "兀然无事改换，无事何须论一段。",
      "直心无散乱，他事不须断。",
      "过去已过去，未来何用算。"
    ]
  },
  {
    "title": "玄珠歌 十五",
    "author": "张果",
    "id": "0fe7997d-544f-4d57-ad6b-925522b77a57",
    "content": [
      "玄珠玉树有根苗，水际连天永不凋。",
      "真火含虚如赤日，金华结魄六时潮。"
    ]
  },
  {
    "title": "杂曲歌辞 蓟门行",
    "author": "李希仲",
    "id": "888e21ea-f3bc-4453-83b8-2048410e3b91",
    "content": [
      "旄头有精芒，胡骑猎秋草。",
      "羽檄南渡河，边庭用兵早。",
      "汉家爱征战，宿将今已老。",
      "辛苦羽林儿，从戎榆关道。",
      "一身救边速，烽火连蓟门。",
      "前军鸟飞断，格鬬尘沙昏。",
      "寒日鼓声急，单于夜火奔。",
      "当须徇忠义，身死报国恩。"
    ]
  },
  {
    "title": "钦州守岁",
    "author": "张说",
    "id": "696b11f5-3f54-47be-91e1-5f80ca2db4f1",
    "content": [
      "故岁今宵尽，新年明旦来。",
      "愁心随斗柄，东北望春回。"
    ]
  },
  {
    "title": "时人为刘师贞语",
    "author": "佚名",
    "id": "69d08894-410e-48ad-935b-4f6ae2649b65",
    "content": [
      "孝于何，通神明。",
      "汉有丁兰，唐有师贞。"
    ]
  },
  {
    "title": "奉和鲁望新夏东郊闲泛",
    "author": "皮日休",
    "id": "e7e23d29-65f1-4634-8738-5031ad614ceb",
    "content": [
      "水物轻明淡似秋，多情才子倚兰舟。",
      "碧莎裳下携诗草，黄{𥫗/罒/伐}楼中挂酒𥬠。",
      "莲叶蘸波初转櫂，鱼儿簇饵未谙钩。",
      "共君莫问当时事，一点沙禽胜五侯。"
    ]
  },
  {
    "title": "詶崔五郎中",
    "author": "李白",
    "id": "07433585-ef7a-40ab-bd05-90f4f144f768",
    "content": [
      "朔云横高天，万里起秋色。",
      "壮士心飞扬，落日空叹息。",
      "长啸出原野，凛然寒风生。",
      "幸遭圣明时，功业犹未成。",
      "奈何怀良图，郁悒独愁坐。",
      "杖策寻英豪，立谈乃知我。",
      "崔公生民秀，缅邈青云姿。",
      "制作参造化，托讽含神祇。",
      "海岳尚可倾，吐诺终不移。",
      "是时霜飙寒，逸兴临华池。",
      "起舞拂长剑，四座皆扬眉。",
      "因得穷懽情，赠我以新诗。",
      "又结汗漫期，九垓远相待。",
      "举身憩蓬壶，濯足弄沧海。",
      "从此凌倒景，一去无时还。",
      "朝游明光宫，暮入阊阖关。",
      "但得长把袂，何必嵩丘山。"
    ]
  },
  {
    "title": "南乡子 二",
    "author": "李珣",
    "id": "fd56e488-9962-4ad2-b620-5ff1c50213dc",
    "content": [
      "兰桡举，水文开，竞携藤笼采莲来。",
      "回塘深处遥相见，邀同宴，渌酒一巵红上面。"
    ]
  },
  {
    "title": "送杜士瞻楚州觐省",
    "author": "殷遥",
    "id": "29601924-1af4-441b-9a95-9d59e3ea20f7",
    "content": [
      "风流与才思，俱似晋时人。",
      "淮月归心促，江花入兴新。",
      "云深苍海暮，柳暗白门春。",
      "共道官犹小，怜君孝养亲。"
    ]
  },
  {
    "title": "鹤",
    "author": "杜牧",
    "id": "d77c98b5-c087-448d-aa25-0abf916df46b",
    "content": [
      "清音迎晓月，愁思立寒蒲。",
      "丹顶西施颊，霜毛四皓须。",
      "碧云行止躁，白鹭性灵麤。",
      "终日无群伴，溪边吊影孤。"
    ]
  },
  {
    "title": "惜暮景",
    "author": "皎然",
    "id": "18e7b894-4ed6-400a-aa0b-f59da5d838d6",
    "content": [
      "疎阴花不动，片景松梢度。",
      "夏日旧来长，佳游何易暮。"
    ]
  },
  {
    "title": "酬王二十舍人雪中见寄",
    "author": "韩愈",
    "id": "b0ba8902-b105-43de-9d1e-1ce7dc9ecbac",
    "content": [
      "三日柴门拥不开，阶平庭满白皑皑。",
      "今朝蹋作琼瑶迹，为有诗从凤沼来。"
    ]
  },
  {
    "title": "竹里作六韵",
    "author": "齐己",
    "id": "1832cc7e-500e-436f-acd4-2a2e2c8a6a1e",
    "content": [
      "我来深处坐，剩觉有吟思。",
      "忽似潇湘岸，欲生风雨时。",
      "冷烟蒙古屋，干箨堕秋墀。",
      "径熟因频入，身闲得徧欹。",
      "踏多鞭节损，题乱粉痕隳。",
      "犹见前山叠，微茫隔短篱。"
    ]
  },
  {
    "title": "蜂",
    "author": "李商隐",
    "id": "aeaf48a2-a37f-4ae2-8fe0-da74da693b95",
    "content": [
      "小苑华池烂熳通，后门前槛思无穷。",
      "宓妃腰细才胜露，赵后身轻欲倚风。",
      "红壁寂寥崖蜜尽，碧帘迢遰雾巢空。",
      "青陵粉碟休离恨，长定相逢二月中。"
    ]
  },
  {
    "title": "王良百一歌 疗黄 二",
    "author": "徐成",
    "id": "ea91169d-376c-48b0-a598-7321265f38dc",
    "content": [
      "胸黄忽肿硬，未可用针针。",
      "须使消黄药，无令痛所侵。"
    ]
  },
  {
    "title": "三月奉教作",
    "author": "李峤",
    "id": "072c18d5-eac6-4a4d-a788-8655a0358639",
    "content": [
      "银井桐花发，金堂草色齐。",
      "韶光爱日宇，淑气满风蹊。",
      "蝶影将花乱，虹文向水低。",
      "芳春随意晚，佳赏日无暌。"
    ]
  },
  {
    "title": "落第寄沈询",
    "author": "赵嘏",
    "id": "1954529d-bba3-4792-b937-57a7e5924785",
    "content": [
      "穿杨力尽独无功，华发相期一夜中。",
      "别到江头旧吟处，为将双泪问春风。"
    ]
  },
  {
    "title": "送李补阙之上都",
    "author": "刘长卿",
    "id": "162079b4-6a53-424f-b25b-40eb047d8fae",
    "content": [
      "独归西掖去，难接后尘游。",
      "向日三千里，朝天十二楼。",
      "路看新柳夕，家对旧山秋。",
      "惆怅离心远，沧江空自流。"
    ]
  },
  {
    "title": "题令狐家木兰花",
    "author": "白居易",
    "id": "07c4f938-715a-4f1d-85ee-b8dadf2c60cb",
    "content": [
      "腻如玉指涂朱粉，光似金刀剪紫霞。",
      "从此时时春梦里，应添一树女郎花。"
    ]
  },
  {
    "title": "题张道隐太山祠画龙",
    "author": "蒋贻恭",
    "id": "1be8469b-9c1e-449b-a913-89e4b68f5e6b",
    "content": [
      "世人空解竞丹青，惟子通玄得墨灵。",
      "应有鬼神看下笔，岂无风雨助成形。",
      "威疑喷浪归沧海，势欲拏云上杳冥。",
      "静闭绿堂深夜后，晓来帘幕似闻腥。"
    ]
  },
  {
    "title": "琴曲歌辞 走马引",
    "author": "李贺",
    "id": "dd4808c5-cefb-4840-8782-a1636acc9856",
    "content": [
      "我有辞乡劒，玉锋堪截云。",
      "襄阳走马客，意气自生春。",
      "朝嫌劒光静，暮嫌劒花冷。",
      "能持劒向人，不解持照身。"
    ]
  },
  {
    "title": "夜月",
    "author": "刘方平",
    "id": "79e7ec6e-0d6c-4f95-8181-4671c42e1faf",
    "content": [
      "更深月色半人家，北斗阑干南斗斜。",
      "今夜偏知春气暖，虫声新透绿窗纱。"
    ]
  },
  {
    "title": "偈",
    "author": "司空图",
    "id": "b43154e3-9026-403a-9753-3a8d58617911",
    "content": [
      "人若憎时我亦憎，逃名最要是无能。",
      "后生乞汝残风月，自作深林不语僧。"
    ]
  },
  {
    "title": "送人之江东",
    "author": "刘商",
    "id": "ed324ccb-055a-4da7-9807-8464a8eb46d1",
    "content": [
      "含香仍佩玉，宜入镜中行。",
      "尽室随乘兴，扁舟不计程。",
      "渡江霖雨霁，对月夜潮生。",
      "莫虑当炎暑，稽山水木清。"
    ]
  },
  {
    "title": "春入鲤湖",
    "author": "徐夤",
    "id": "e6a5f083-adbe-4813-b767-e3704fde3422",
    "content": [
      "到来峭壁白云齐，载酒春游渡九溪。",
      "铁嶂有楼霾欲堕，石门无锁路还迷。",
      "湖头鲤去轰雷在，树杪猨啼落日低。",
      "回首浮生真幻梦，何如斯地傍幽栖。"
    ]
  },
  {
    "title": "和江西萧少卿见寄二首 二",
    "author": "徐铉",
    "id": "41380de0-b83c-4100-9f80-9d7c6c554dbd",
    "content": [
      "身遥上国三千里，名在朝中二十春。",
      "金印不须辞入幕，麻衣曾此叹迷津。",
      "卷舒由我真齐物，忧喜忘心即养神。",
      "世路风波自飜覆，虚舟无计得沉沦。"
    ]
  },
  {
    "title": "答谢建偈（题拟）",
    "author": "彦光",
    "id": "f451479b-2d0d-458e-9b32-65067ff26b41",
    "content": [
      "将知善事多磨，今日碍缘特八。",
      "烦我火头金刚，别告大权菩萨。"
    ]
  },
  {
    "title": "远意联句",
    "author": "清昼",
    "id": "70c2f932-1002-4d29-8d2a-a50a7b333090",
    "content": [
      "家在炎州往朔方，岂知于阗望潇湘。",
      "曾经陇底复辽阳，更忆东去采扶桑。",
      "楂客三千路未央，烛龙之地日无光。",
      "将游莽苍穷大荒，车辙马足逐周王。"
    ]
  },
  {
    "title": "般若寺",
    "author": "裴说",
    "id": "4dc15366-2770-4a69-a4bc-279e51c306c5",
    "content": [
      "南岳古般若，自来天下知。",
      "翠笼无价寺，光射有名诗。",
      "一水涌兽迹，五峰排凤仪。",
      "高僧引闲步，昼出夕阳归。"
    ]
  },
  {
    "title": "河阳",
    "author": "宋之问",
    "id": "93fac48d-d564-4359-8953-6d49af89ecb5",
    "content": [
      "昔日河阳县，氛氲香气多。",
      "曹娘娇态尽，春树不堪过。"
    ]
  },
  {
    "title": "奉送贾侍御使江外",
    "author": "岑参",
    "id": "1e9c13e8-1165-4900-81c2-1d00c2100ec1",
    "content": [
      "新骑骢马复承恩，使出金陵过海门。",
      "荆南渭北难相见，莫惜衫襟着酒痕。"
    ]
  },
  {
    "title": "蝉",
    "author": "陆龟蒙",
    "id": "8115dc0c-1669-4c12-b7e4-ee0c793dc411",
    "content": [
      "祗凭风作使，全仰柳为都。",
      "一腹清何甚，双翎薄更无。",
      "伴貂金换酒，幷雀画成图。",
      "恐是千年恨，偏令落日呼。"
    ]
  },
  {
    "title": "留别解县韩明府",
    "author": "耿𣲗",
    "id": "6bb47ff3-5956-4f1e-bd84-523447c91425",
    "content": [
      "闲人州县厌，贱士友朋讥。",
      "朔雪逢初下，秦关独暮归。",
      "寒茅下原浅，残雪过风微。",
      "一路何相慰，唯君能政稀。"
    ]
  },
  {
    "title": "游瀑泉寺",
    "author": "于鹄",
    "id": "5737ad7a-143d-4e8e-8e15-f1b7c4a7edd3",
    "content": [
      "日夕寻未遍，古木寺高低。",
      "粉壁犹遮岭，朱楼尚隔溪。",
      "厨窗通涧鼠，殿迹立山鸡。",
      "更有无人处，明朝独向西。"
    ]
  },
  {
    "title": "送苏尚书赴益州",
    "author": "郑惟忠",
    "id": "e81b9c98-b5ed-47fa-824a-ebc4cff04eeb",
    "content": [
      "离忧将岁尽，归望逐春来。",
      "庭花如有意，留艳待人开。"
    ]
  },
  {
    "title": "送进士刘松",
    "author": "李咸用",
    "id": "ac9faf74-5f90-470e-a063-5444bd494af8",
    "content": [
      "滔滔皆鲁客，难得是心知。",
      "到寺多同步，游山未失期。",
      "云低春雨后，风细暮钟时。",
      "忽别垂杨岸，遥遥望所之。"
    ]
  },
  {
    "title": "怨诗寄杨达 二",
    "author": "姚月华",
    "id": "c444dd3d-0512-41a5-b1bb-96f6e84eccab",
    "content": [
      "与君形影分吴越，玉枕经年对离别。",
      "登台北望烟雨深，回身泣向寥天月。"
    ]
  },
  {
    "title": "别李参军",
    "author": "张乔",
    "id": "a182fb81-26ca-4766-9faf-a257733106c6",
    "content": [
      "王孙游不遇，况我五湖人。",
      "野店难投宿，渔家独问津。",
      "岭分中夜月，江隔两乡春。",
      "静想青云路，还应寄此身。"
    ]
  },
  {
    "title": "客舍赠郑贲",
    "author": "钱起",
    "id": "939ffd54-cf19-4caa-beaa-9e6e7e21e26c",
    "content": [
      "结交意不薄，匪席言莫违。",
      "世义随波久，人生知己稀。",
      "先鸣誓相达，未遇还相依。",
      "一望金门诏，三看黄鸟飞。",
      "暝投同旅食，朝出易儒衣。",
      "嵇向林庐接，携手行将归。"
    ]
  },
  {
    "title": "寄卢俨员外秋衣词",
    "author": "于鹄",
    "id": "01a40659-28cc-455d-a83a-73ec5a81d982",
    "content": [
      "寄远空以心，心诚亦难知。",
      "箧中有秋帛，裁作远客衣。",
      "缝制虽女功，尺度手自持。",
      "容貌常目中，长短不复疑。",
      "斜缝密且坚，游客多尘缁。",
      "意欲都无言，澣濯耐岁时。",
      "殷勤托行人，传语慎勿遗。",
      "别来年已老，亦闻鬓成丝。",
      "纵然更相逢，握手唯是悲。",
      "所寄莫复弃，愿见长相思。"
    ]
  },
  {
    "title": "诗三百三首 二百二十",
    "author": "寒山",
    "id": "57dd1e4c-4267-46c5-aa64-d0cfafdd13e7",
    "content": [
      "时人见寒山，各谓是风颠。",
      "貌不起人目，身唯布裘缠。",
      "我语他不会，他语我不言。",
      "为报往来者，可来向寒山。"
    ]
  },
  {
    "title": "客愁二首 一",
    "author": "李群玉",
    "id": "d99fa5d6-52e1-4439-a71b-0996478b330d",
    "content": [
      "客愁看柳色，日日逐春深。",
      "荡漾春风起，谁知历乱心。"
    ]
  },
  {
    "title": "木兰后池三咏 重台莲花",
    "author": "皮日休",
    "id": "210076fa-9033-40c3-8a90-0cc079083d43",
    "content": [
      "欹红婑媠力难任，每叶头边半米金。",
      "可得教他水妃见，两重元是一重心。"
    ]
  },
  {
    "title": "三个不归颂 二",
    "author": "自在",
    "id": "1ab30411-e9d3-4c1d-9849-970b41162bb6",
    "content": [
      "苦节劳形守法威，幸逢知识决玄微。",
      "慧灯初照昏衢朗，唯报自亲二不归。"
    ]
  },
  {
    "title": "泊巴东",
    "author": "王周",
    "id": "8d5159c8-0294-4685-85b2-2c09c0289b0a",
    "content": [
      "偶泊巴东古县前，宦情乡思两绵绵。",
      "不堪蜡炬烧残泪，雨打船窗半夜天。"
    ]
  },
  {
    "title": "和崔中丞中秋月",
    "author": "张南史",
    "id": "9391ef33-933e-452d-8fc3-5c6ccfe8eb12",
    "content": [
      "秋夜月偏明，西楼独有情。",
      "千家看露湿，万里觉天清。",
      "映水金波动，衔山桂树生。",
      "不知飞鹊意，何用此时惊。"
    ]
  },
  {
    "title": "与乐天同葬杓直",
    "author": "元稹",
    "id": "62628a33-df75-4e06-a6c6-f80faa92c977",
    "content": [
      "元伯来相葬，山涛誓抚孤。",
      "不知他日事，兼得似君无。"
    ]
  },
  {
    "title": "冬晚姚谏议宅会送元绪上人归南山",
    "author": "无可",
    "id": "a50d78f2-d718-48b2-899c-3d650599e235",
    "content": [
      "禅客诗家见，凝寒忽告还。",
      "分题回谏笔，留偈在商关。",
      "盘径缘高雪，闲房在半山。",
      "自知麋鹿性，亦欲离人间。"
    ]
  },
  {
    "title": "寄远十一首 十一",
    "author": "李白",
    "id": "1c2f7e2e-8dde-49a9-ab92-91653000dc37",
    "content": [
      "爱君芙蓉婵娟之艳色，色可餐兮难再得。",
      "怜君冰玉清逈之明心，情不极兮意已深。",
      "朝共琅玕之绮食，夜同鸳鸯之锦衾。",
      "恩情婉娈忽为别，使人莫错乱愁心。",
      "乱愁心，涕如雪，寒灯厌梦魂欲绝。",
      "觉来相思生白发，盈盈汉水若可越。",
      "可惜凌波步罗韤，美人美人兮归去来，莫作朝云暮雨兮飞阳台。"
    ]
  },
  {
    "title": "惆怅诗九首 七",
    "author": "顾甄远",
    "id": "78101e80-4201-4736-a13c-cba8070534b8",
    "content": [
      "浓醪艳唱愁难破，骨瘦魂消病已成。",
      "若为多罗年少死，始甘人道有风情。"
    ]
  },
  {
    "title": "四怨三愁五情诗十二首 其三情",
    "author": "曹邺",
    "id": "5f5084c3-3072-4c5c-aa90-7a7f79d4c25c",
    "content": [
      "蛱蝶空中飞，夭桃庭中春。",
      "见他夫妇好，有女初嫁人。"
    ]
  },
  {
    "title": "京口赠崔固",
    "author": "周贺",
    "id": "f53482d3-a593-442d-8c08-53e8c50193b9",
    "content": [
      "积雨晴时近，西风叶满泉。",
      "相逢嵩岳客，共听楚城蝉。",
      "宿馆横秋岛，归帆涨远田。",
      "别多还寂寞，不似剡中年。"
    ]
  },
  {
    "title": "同溧阳宰送孙秀才",
    "author": "孟郊",
    "id": "f4059c1d-f2c1-435f-89b1-f002888bc682",
    "content": [
      "废瑟难为弦，南风难为歌。",
      "幽幽拙疾中，忽忽浮梦多。",
      "清韵始啸侣，雅言相与和。",
      "讼闲每往招，祖送奈若何。",
      "牵苦强为赠，邦邑光峨峨。"
    ]
  },
  {
    "title": "东湖二首 二",
    "author": "李群玉",
    "id": "5f6fb3c9-8c96-4466-98de-fb6cfdd75ed5",
    "content": [
      "雨气消残暑，苍苍月欲升。",
      "林间风卷簟，栏下水摇灯。",
      "迥野垂银镜，层峦挂玉绳。",
      "重期浮小檝，来摘半湖菱。"
    ]
  },
  {
    "title": "塞下曲四首 三",
    "author": "王昌龄",
    "id": "4eb08533-cc6b-40cc-af72-fe3aae695224",
    "content": [
      "奉诏甘泉宫，总征天下兵。",
      "朝廷备礼出，郡国豫郊迎。",
      "纷纷几万人，去者无全生。",
      "臣愿节宫廐，分以赐边城。"
    ]
  },
  {
    "title": "同乐天和微之深春二十首 二",
    "author": "刘禹锡",
    "id": "23b288e3-01d9-4688-8f00-8572431a2819",
    "content": [
      "何处深春好，春深阿母家。",
      "瑶池长不夜，珠树正开花。",
      "桥峻通星渚，楼暄近日车。",
      "层城十二阙，相对日西斜。"
    ]
  },
  {
    "title": "送卢弘本浙东觐省",
    "author": "张祜",
    "id": "dcd8d4b3-a81b-4723-8aa0-9f9ceeaa5175",
    "content": [
      "东望故山高，秋归值小舠。",
      "怀中陆绩橘，江上伍员涛。",
      "好去宁鸡口，加餐及蟹螯。",
      "知君思无倦，为我续离骚。"
    ]
  },
  {
    "title": "苦寒行",
    "author": "贯休",
    "id": "342bf50e-e7b2-453f-8b63-69adf2491ce0",
    "content": [
      "北风北风，职何严毒。",
      "摧壮士心，缩金乌足。",
      "冻云嚣嚣，碍雪一片下不得。",
      "声遶枯桑，根在沙塞。",
      "黄河彻底，顽直到海。",
      "一气抟束，万物无态。",
      "唯有吾庭前杉松树枝，枝枝健在。"
    ]
  },
  {
    "title": "鼓吹曲辞 鼓吹铙歌 战武牢",
    "author": "柳宗元",
    "id": "03a00289-c6dd-427b-98d4-1432aaabcbd2",
    "content": [
      "战武牢，动河朔。",
      "逆之助，图掎角。",
      "怒鷇麛，抗乔岳。",
      "翘萌牙，傲霜雹。",
      "王谋内定，申掌握。",
      "铺施芟夷，二主缚。",
      "惮华戎，廓封略。",
      "命之瞢，卑以斮。",
      "归有德，唯先觉。"
    ]
  },
  {
    "title": "荆渚病中因思匡庐遂成三百字寄梁先辈",
    "author": "齐己",
    "id": "2a7f9958-dbb5-4147-b420-7031562c25ed",
    "content": [
      "生老病死者，早闻天竺书。",
      "相随几汩没，不了堪欷歔。",
      "自理自可适，他人谁与袪。",
      "应当入寂灭，乃得长销除。",
      "前月已骨立，今朝还貌舒。",
      "披衣试步履，倚策聊踌躇。",
      "江月青眸冷，秋风白发疎。",
      "新题忆剡硾，旧约怀匡庐。",
      "张野久绝迹，乐[天]曾卜居。",
      "空龛掩薜荔，瀑布歕蟾蜍。",
      "古桧鸣玄鹤，凉泉跃锦鱼。",
      "狂吟树荫映，纵踏花蔫烟。",
      "唇舌既已闲，心脾亦散摅。",
      "松窗有偃息，石径无趦趄。",
      "梦冷通仙阙，神融合太虚。",
      "千峰杳霭际，万壑明清初。",
      "长往期非晚，半生闲有余。",
      "依刘未是咏，访戴宁忘诸。",
      "稽古堪求己，观时好笑渠。",
      "埋头逐小利，没脚拖长裾。",
      "道种将闲养，情田把药鉏。",
      "幽香发兰蕙，秽莽摧丘墟。",
      "敢谓囊盈物，那言庾满储。",
      "微烟动晨爨，细雨滋园蔬。",
      "藓乱珍禽羽，门稀长者车。",
      "冥机坐兀兀，著履行徐徐。",
      "每许亲朱履，多怜奉隼旟。",
      "簪嫌红玳瑁，社念金芙蕖。",
      "海内竞铁马，箧中藏纸驴。",
      "常言谢时去，此意将何如。"
    ]
  },
  {
    "title": "忆小女银娘",
    "author": "韦庄",
    "id": "a4070be4-79c3-42c9-8a0f-f8385108c5ec",
    "content": [
      "睦州江上水门西，荡桨扬帆各解携。",
      "今日天涯夜深坐，断肠偏忆阿银犂。"
    ]
  },
  {
    "title": "送客回晚兴",
    "author": "白居易",
    "id": "0f059da3-35a7-4735-ae84-9e238d86dfa5",
    "content": [
      "城上云雾开，沙头风浪定。",
      "参差乱山出，澹泞平江净。",
      "行客舟已远，居人酒初醒。",
      "袅袅秋竹梢，巴蝉声似磬。"
    ]
  },
  {
    "title": "句",
    "author": "李白",
    "id": "7e2b38c6-e869-4ce3-b8c6-0bbce1d30892",
    "content": [
      "焰随红日去，烟逐暮云飞。",
      "绿鬓随波散，红颜逐浪无。",
      "因何逢伍相，应是想秋胡。",
      "举袖露条脱，招我饭胡麻。"
    ]
  },
  {
    "title": "夏日题盩厔友人书斋",
    "author": "李频",
    "id": "90a8ce29-80e0-4b64-816c-e08bed5fcdc5",
    "content": [
      "修竹齐高树，书斋竹树中。",
      "四时无夏气，三伏有秋风。",
      "黑处巢幽鸟，阴来呌候虫。",
      "牕西太白雪，万仞在遥空。"
    ]
  },
  {
    "title": "唐享太庙乐章 登歌",
    "author": "张说",
    "id": "13720122-7d30-4270-9f0f-39d418fe79d9",
    "content": [
      "止笙磬，撤豆笾。",
      "廓无响，窅入玄。",
      "主在室，神在天。",
      "情余慕，礼罔愆。",
      "喜黍稷，屡丰年。"
    ]
  },
  {
    "title": "和陈元光平潮寇诗",
    "author": "许天正",
    "id": "42f3a3f0-9d0d-467e-848c-8a0fe4f255bc",
    "content": [
      "抱磴从天上，驱车返岭东。",
      "气昂无丑虏，策妙诎群雄。",
      "飞絮随风散，余氛响日镕。",
      "长戈收百甲，聚骑破千重。",
      "落劒惟戎首，游绳系胁从。",
      "四野无坚壁，群生未化融。",
      "龙湖膏泽下，早晚徧枯穷。"
    ]
  },
  {
    "title": "相和歌辞 铜雀台",
    "author": "郑愔",
    "id": "4b253a52-9aae-494e-8dea-269686ea97b2",
    "content": [
      "日斜漳浦望，风起邺台寒。",
      "玉座平生晚，金尊妓吹阑。",
      "舞余依帐泣，歌罢向陵看。",
      "萧索松风暮，愁烟入井阑。"
    ]
  },
  {
    "title": "杂歌谣辞 步虚词 十五",
    "author": "韦渠牟",
    "id": "0ba8aaa0-cfe6-43e7-8719-37788175ab51",
    "content": [
      "西海辞金母，东方拜木公。",
      "云行疑带雨，星步欲凌风。",
      "羽袖挥丹凤，霞巾曳彩虹。",
      "飘飖九霄外，下视望仙宫。"
    ]
  },
  {
    "title": "乐府古题序 古筑城曲五解 四",
    "author": "元稹",
    "id": "48a9c53a-4441-4160-b19a-e8bfca566cc9",
    "content": [
      "因兹请休和，虏往骑来过。",
      "半疑兼半信，筑城犹嵯峨。"
    ]
  },
  {
    "title": "诗三百三首 一百七",
    "author": "寒山",
    "id": "b422b60d-ae38-4681-a4fe-ce22ac693110",
    "content": [
      "满卷才子诗，溢壶圣人酒。",
      "行爱观牛犊，坐不离左右。",
      "霜露入茅簷，月华明瓮牖。",
      "此时吸两瓯，吟诗五百首。"
    ]
  },
  {
    "title": "述怀 一",
    "author": "尚颜",
    "id": "07818486-2e99-4c98-8c4e-896a92f9ed0c",
    "content": [
      "青门聊极望，何事久离群。",
      "芳草失归路，故乡空暮云。",
      "信回陵树老，梦断灞流分。",
      "兄弟正南北，鸿声堪独闻。"
    ]
  },
  {
    "title": "即事",
    "author": "贾岛",
    "id": "8726f662-01ec-4acc-8edd-186797b7a81a",
    "content": [
      "索莫对孤灯，阴云积几层。",
      "自嗟怜十上，谁肯待三征。",
      "心被通人见，文叨大匠称。",
      "悲秋秦塞草，怀古汉家陵。",
      "城静高崖树，漏多幽沼冰。",
      "过声沙岛鹭，绝行石庵僧。",
      "岂谓旧庐在，谁言归未曾。"
    ]
  },
  {
    "title": "送彻公",
    "author": "杨衡",
    "id": "c3e7a1a8-5ccf-4d82-a0e3-e5a71808447c",
    "content": [
      "白首年空度，幽居俗岂知。",
      "败蕉依晚日，孤鹤立秋墀。",
      "久客何由造，禅门不可窥。",
      "会同尘外友，斋沐奉威仪。"
    ]
  },
  {
    "title": "失鹤二首 二",
    "author": "薛能",
    "id": "b98f192e-32d0-4201-98fa-9ffaed303fbd",
    "content": [
      "华表翘风未可期，变丁投卫两堪疑。",
      "应缘失路防人损，空有归心最我知。",
      "但见空笼抛夕月，若何无树宿荒陂。",
      "不然直道高空外，白水青山属腊师。"
    ]
  },
  {
    "title": "和周侍郎见寄",
    "author": "王起",
    "id": "6f0084f4-da0e-437d-8c17-026280cd427a",
    "content": [
      "贡院离来二十霜，谁知更忝主文场。",
      "杨叶纵能穿旧的，桂枝何必爱新香。",
      "九重每忆同仙禁，六义初吟得夜光。",
      "莫道相知不相见，莲峰之下欲征黄。"
    ]
  },
  {
    "title": "塞下曲 三",
    "author": "戎昱",
    "id": "4e8b58fe-34f3-4856-a670-b919ca7f50f0",
    "content": [
      "塞北无草木，乌鸢巢僵尸。",
      "泱渀沙漠空，终日胡风吹。",
      "战卒多苦辛，苦辛无四时。"
    ]
  },
  {
    "title": "古塞上曲七首 七",
    "author": "贯休",
    "id": "a412022b-2965-4ddb-bb76-ea59af9e74db",
    "content": [
      "山接胡奴水，河连勃勃城。",
      "数州今已伏，此命岂堪轻。",
      "碛吼旄头落，风干刁斗清。",
      "因嗟李陵苦，祗得没蕃名。"
    ]
  },
  {
    "title": "宫词百首 二十",
    "author": "和凝",
    "id": "ec9c2ae1-b5dc-4334-aea7-a3bf422a6ebf",
    "content": [
      "斑簟如霞可殿铺，更开新进瑞莲图。",
      "谁人筑损珊瑚架，子细看时认沥苏。"
    ]
  },
  {
    "title": "抛毬乐辞二首 二",
    "author": "徐铉",
    "id": "af044393-436b-471b-9b89-52f3d026fa20",
    "content": [
      "灼灼传花枝，纷纷度画旗。",
      "不知红烛下，照见彩毬飞。",
      "借势因期尅，巫山暮雨归。"
    ]
  },
  {
    "title": "东阳夜怪诗 二",
    "author": "不详",
    "id": "1ae73843-88b1-4611-9426-abce7549c85f",
    "content": [
      "拥褐藏名无定踪，流沙千里度衰容。",
      "传得南宗心地后，此身应便老双峰。"
    ]
  },
  {
    "title": "酬卢司门晚夏过永宁里弊居林亭见寄",
    "author": "羊士谔",
    "id": "e8557007-0d0a-48b2-913b-679da7a3e6ab",
    "content": [
      "自叹淮阳卧，谁知去国心。",
      "幽亭来北户，高韵得南金。",
      "苔甃窥泉少，篮舆爱竹深。",
      "风蝉一清暑，应喜脱朝簪。"
    ]
  },
  {
    "title": "秦中送李九赴越",
    "author": "高适",
    "id": "b1dacf07-db06-4ed7-bb07-6891a34273c8",
    "content": [
      "携手望千里，于今将十年。",
      "如何每离别，心事复迍邅。",
      "适越虽有以，出关终耿然。",
      "愁霖不可向，长路或难前。",
      "吴会独行客，山阴秋夜船。",
      "谢家征故事，禹穴访遗编。",
      "镜水君所忆，莼羹余旧便。",
      "归来莫忘此，兼示济江篇。"
    ]
  },
  {
    "title": "菩萨蛮 一",
    "author": "冯延巳",
    "id": "d20685bf-a54f-4964-8b46-ec4a785408d8",
    "content": [
      "金波远逐行云去，疎星时作银河渡。",
      "花影卧秋千，更长人不眠。",
      "玉筝弹未彻，凤髻黄钗脱。",
      "忆梦翠蛾低，微风吹绣衣。"
    ]
  },
  {
    "title": "湖南客中春望",
    "author": "顾况",
    "id": "c1a4211f-4bca-4693-b6a0-9c1e59eacffd",
    "content": [
      "鸣雁嘹嘹北向频，渌波何处是通津。",
      "风尘海内怜双鬓，涕泪天涯惨一身。",
      "故里音书应望绝，异乡景物又更新。",
      "便抛印绶从归隐，吴渚香莼漫吐春。"
    ]
  },
  {
    "title": "题余杭县龙泉观",
    "author": "张祜",
    "id": "00437c8e-467d-42ab-95f2-8f5861dcac31",
    "content": [
      "四回山一面，台殿已嵯峨。",
      "中路见山远，上方行石多。",
      "天晴花气漫，地煖鸟音和。",
      "徒漱葛仙井，此生其奈何。"
    ]
  },
  {
    "title": "荅孟秀才",
    "author": "皎然",
    "id": "b765d611-2817-4494-b383-e3eab2604eee",
    "content": [
      "羸疾依小院，空闲趣自深。",
      "蹑苔怜静色，扫树共芳阴。",
      "物外好风至，意中佳客寻。",
      "虚名谁欲累，世事我无心。",
      "投赠荷君芷，馨香满幽襟。"
    ]
  },
  {
    "title": "田家杂兴八首 四",
    "author": "储光羲",
    "id": "6585b742-5745-45dc-a4e3-3df3ac3efbf4",
    "content": [
      "田家趋垅亩，当昼掩虚关。",
      "邻里无烟火，儿童共幽闲。",
      "桔槔悬空圃，鸡犬满桑间。",
      "时来农事隙，采药游名山。",
      "但言所采多，不念路险艰。",
      "人生如蜉蝣，一往不可攀。",
      "君看西王母，千载美容颜。"
    ]
  },
  {
    "title": "公斋四咏 鹤屏",
    "author": "皮日休",
    "id": "a5ccbcba-402e-456d-99ad-9b3cdd21e57d",
    "content": [
      "三幅吹空縠，孰写仙禽状。",
      "䯔耳侧以听，赤精旷如望。",
      "引吭看云势，翘足临池样。",
      "颇似近蓐席，还如入方丈。",
      "尽日空不鸣，穷年但相向。",
      "未许子晋乘，难教道林放。",
      "貌既合羽仪，骨亦符法相。",
      "愿升君子堂，不必思昆阆。"
    ]
  },
  {
    "title": "和仆射牛相公寓言二首 二",
    "author": "刘禹锡",
    "id": "0b26cbe9-324d-4de8-bc54-4b4beb2e7a3c",
    "content": [
      "心如止水鉴常明，见尽人间万物情。",
      "雕鹗腾空犹逞俊，骅骝啮足自无惊。",
      "时来未觉权为祟，贵了方知退是荣。",
      "只恐重重世缘在，事须三度副苍生。"
    ]
  },
  {
    "title": "感巫州荠菜",
    "author": "高力士",
    "id": "3f0b925d-4d38-486a-b708-5e6f6d8e2962",
    "content": [
      "两京作觔卖，五谿无人采。",
      "夷夏虽有殊，气味都不改。"
    ]
  },
  {
    "title": "句",
    "author": "陆侍御",
    "id": "536dade1-ad26-4bb7-a91d-392a7c3e8ea8",
    "content": [
      "今年闰在春三月，剩见金陵一月花。"
    ]
  },
  {
    "title": "在岳咏蝉",
    "author": "骆宾王",
    "id": "c65539db-4e2b-4ce4-a22b-563b6ef3f4f1",
    "content": [
      "西陆蝉声唱，南冠客思侵。",
      "那堪玄鬓影，来对白头吟。",
      "露重飞难进，风多响易沈。",
      "无人信高洁，谁为表予心。"
    ]
  },
  {
    "title": "松江怀古",
    "author": "张祜",
    "id": "bb2966a6-9139-40b7-95d3-2230a36ea9d8",
    "content": [
      "碧树吴洲远，青山震泽深。",
      "无人踪范蠡，烟水暮沈沈。"
    ]
  },
  {
    "title": "桂州经佳人故居",
    "author": "李群玉",
    "id": "f5d16486-05b0-4e9b-8720-278020308c16",
    "content": [
      "桂水依旧绿，佳人本不还。",
      "秖应随暮雨，飞入九疑山。"
    ]
  },
  {
    "title": "蒿里",
    "author": "贯休",
    "id": "934195d8-7c49-4757-8b7e-20835be1de86",
    "content": [
      "兔不迟，乌更急，但恐穆王八骏，著鞭不及。",
      "所以蒿里，坟出蕺蕺。",
      "气凌云天，龙腾凤集。",
      "尽为风消土吃，狐掇蚁拾，黄金不啼玉不泣。",
      "白杨骚屑，乱风愁月。",
      "折碑石人，莽秽榛没。",
      "牛羊窸窣，时见牧童儿，弄枯骨。"
    ]
  },
  {
    "title": "送幽州陈参军赴任寄呈乡曲父老",
    "author": "卢照邻",
    "id": "8e4f53da-0190-413d-9c18-f8043d90e2be",
    "content": [
      "蓟北三千里，关西二十年。",
      "冯唐犹在汉，乐毅不归燕。",
      "人同黄鹤远，乡共白云连。",
      "郭隗池台处，昭王尊酒前。",
      "故人当已老，旧壑几成田。",
      "红颜如昨日，衰鬓似秋天。",
      "西蜀桥应毁，东周石尚全。",
      "灞池水犹绿，榆关月早圆。",
      "塞云初上雁，庭树欲销蝉。",
      "送君之旧国，挥泪独澘然。"
    ]
  },
  {
    "title": "还丹口诀",
    "author": "岑真人",
    "id": "142254b6-6be1-4d25-8d9a-c05129f419bc",
    "content": [
      "天生太素，地产灵津。",
      "能伏能飞，变化如神。",
      "阴阳宗祖，道契君臣。",
      "圣人秘宝，非者不闻。",
      "且太素为君，灵津为臣。",
      "合和两性，呼吸相呑。",
      "为夫为妇，男女姻亲。",
      "变化钩牵，恩爱传真。"
    ]
  },
  {
    "title": "过秦岭",
    "author": "孟贯",
    "id": "1c4b724a-98fd-44df-a837-f48763f6cb40",
    "content": [
      "古今传此岭，高下势峥嵘。",
      "安得青山路，化为平地行。",
      "苍苔留虎迹，碧树障溪声。",
      "欲过一回首，踟蹰无限情。"
    ]
  },
  {
    "title": "郊庙歌辞 祭方丘乐章 金奏",
    "author": "不详",
    "id": "7c643aeb-d85f-4619-87e5-ba68c9880228",
    "content": [
      "坤元至德，品物资生。",
      "神凝博厚，道协高明。",
      "列镇五岳，环流四瀛。",
      "于何不载，万宝斯成。"
    ]
  },
  {
    "title": "桔柏渡",
    "author": "杜甫",
    "id": "a5eac1bc-e28b-46ee-b970-69da0951eba1",
    "content": [
      "青冥寒江渡，驾竹为长桥。",
      "竿湿烟漠漠，江永风萧萧。",
      "连笮动袅娜，征衣飒飘飖。",
      "急流鸨鹢散，绝岸鼋鼍骄。",
      "西辕自兹异，东逝不可要。",
      "高通荆门路，阔会沧海潮。",
      "孤光隐顾眄，游子怅寂寥。",
      "无以洗心胸，前登但山椒。"
    ]
  },
  {
    "title": "宿青溪驿奉怀张员外十五兄之绪",
    "author": "杜甫",
    "id": "71817edb-5481-405b-90ae-0d67ed39c59c",
    "content": [
      "漾舟千山内，日入泊枉渚。",
      "我生本飘飘，今复在何许。",
      "石根青枫林，猿鸟聚俦侣。",
      "月明游子静，畏虎不得语。",
      "中夜怀友朋，乾坤此深阻。",
      "浩荡前后间，佳期付荆楚。"
    ]
  },
  {
    "title": "李白墓",
    "author": "白居易",
    "id": "7c2ac815-b560-49c4-a755-362b2eecba02",
    "content": [
      "采石江边李白坟，遶田无限草连云。",
      "可怜荒垅穷泉骨，曾有惊天动地文。",
      "但是诗人多薄命，就中沦落不过君。"
    ]
  },
  {
    "title": "九年十一月二十一日感事而作",
    "author": "白居易",
    "id": "11d9e8d1-fff1-4a66-819c-31f81001fa22",
    "content": [
      "祸福茫茫不可期，大都早退似先知。",
      "当君白首同归日，是我青山独往时。",
      "顾索素琴应不暇，忆牵黄犬定难追。",
      "麒麟作脯龙为醢，何似泥中曳尾龟。"
    ]
  },
  {
    "title": "与卢孟明别后宿南湖对月",
    "author": "皎然",
    "id": "1f259d08-91cd-4faa-8740-f77e3d195e4a",
    "content": [
      "五湖生夜月，千里满寒流。",
      "旷望烟霞尽，凄凉天地秋。",
      "相思路渺渺，独梦水悠悠。",
      "何处空江上，裴回送客舟。"
    ]
  },
  {
    "title": "夏夜北园即事寄门下武相公",
    "author": "李吉甫",
    "id": "2ed7ffff-815f-4eb6-a6c6-889e3c0f5726",
    "content": [
      "结构非华宇，登临似古原。",
      "僻殊萧相宅，芜胜邵平园。",
      "避暑依南庑，追凉在北轩。",
      "烟霞霄外静，草露月中繁。",
      "鹊绕惊还止，虫吟思不喧。",
      "怀君欲有赠，宿昔贵忘言。"
    ]
  },
  {
    "title": "贫居咏怀赠乐天",
    "author": "刘禹锡",
    "id": "1feb20ad-1ad1-4510-8d0d-1dc1c849af67",
    "content": [
      "若有金挥胜二疏。",
      "（同前卷三五《酬梦得贫居咏怀见赠》自注引）。"
    ]
  },
  {
    "title": "野望",
    "author": "李洞",
    "id": "70ca0de6-f84a-46d0-959b-6745c0a706a6",
    "content": [
      "柳色舞春水，花阴香客衣。",
      "（同前）。"
    ]
  },
  {
    "title": "和醉中袭美先起次韵",
    "author": "陆龟蒙",
    "id": "654209a2-638e-476f-bce6-ec736230d006",
    "content": [
      "莫唱艳歌凝翠黛，已通仙籍在金闺。",
      "他时若寄相思泪，红粉痕应伴紫泥。"
    ]
  },
  {
    "title": "宫词一百首 九十二",
    "author": "王建",
    "id": "599fb506-5684-4d62-b5fa-db3c51812f8e",
    "content": [
      "鸳鸯瓦上瞥然声，昼寝宫娥梦里惊。",
      "元是我王金弹子，海棠花下打流莺。"
    ]
  },
  {
    "title": "露青竹杖歌",
    "author": "顾况",
    "id": "f646a1ae-7a3e-4cdb-96d4-8c2ab4fb899a",
    "content": [
      "鲜于仲通正当年，章仇兼琼在蜀川。",
      "约束蜀儿采马鞭，蜀儿采鞭不敢眠。",
      "横截斜飞飞鸟边，绳桥夜上层崖颠。",
      "头插白云跨飞泉，采得马鞭长且坚。",
      "浮沤丁子珠联联，灰煮蜡楷光烂然。",
      "章仇兼琼持上天，上天雨露何其偏。",
      "飞龙闲厩马数千，朝饮吴江夕秣燕。",
      "红尘扑辔汗湿鞯，师子麒麟聊比肩。",
      "江面昆明洗刷牵，四蹄踏浪头枿天。",
      "蛟龙稽颡河伯虔，拓羯胡雏脚手鲜。",
      "陈闳韩干丹青妍，欲貌未貌眼欲穿。",
      "金鞍玉勒锦连干，骑入桃花杨柳烟。",
      "十二楼中奏管弦，楼中美人夺神仙。",
      "争爱大家把此鞭，禄山入关关破年。",
      "忽见扬州北邙前，秪有人还千一钱。",
      "亭亭笔直无皴节，磨捋形相一条铁。",
      "市头格是无人别，江海贱臣不拘絏。",
      "垂窗挂影西窗缺，稚子觅衣挑仰穴。",
      "家童拾薪几拗折，玉润犹沾玉垒雪。",
      "碧鲜似染苌弘血，蜀帝城边子规咽。",
      "相如桥上文君绝，往年策马降至尊。",
      "七盘九折横剑门，穆王八骏超昆仑。",
      "安用冉冉孤生根，圣人不贵难得货，金玉珊珊谁买恩。"
    ]
  },
  {
    "title": "詶马大夫以愚献通草茇葜酒感通拔二字因而寄别之作",
    "author": "刘禹锡",
    "id": "550bc038-417f-4cb7-b36f-9583aa468185",
    "content": [
      "泥沙难振拔，谁复问穷通。",
      "莫讶提壶赠，家传枕曲风。",
      "成谣独酌后，深意片言中。",
      "不进终无已，应须荀令公。"
    ]
  },
  {
    "title": "出世篇",
    "author": "皇甫湜",
    "id": "509875e7-d471-4e07-bb1a-167d5138fe9e",
    "content": [
      "生当为大丈夫，断羁罗，出泥涂。",
      "四散号呶，[俶扰]无隅。",
      "埋之深渊，飘然上浮。",
      "骑龙披青云，泛览游八区。",
      "经太山，绝大海，一长吁。",
      "西摩月镜，东弄日珠。",
      "上括天之门，直指帝所居。",
      "群仙来迎塞天衢，凤皇鸾鸟灿金舆。",
      "音声嘈嘈满太虚，旨饮食兮照庖厨。",
      "食之不饫饫不尽，使人不陋复不愚。",
      "旦旦狎玉皇，夜夜御天姝。",
      "当御者几人，百千为番。",
      "宛宛舒舒，忽不自知。",
      "支消体化膏露明，湛然无色茵席濡。",
      "俄而散漫，[斐]然虚无。",
      "翕然复抟，抟久而苏。",
      "精神如太阳，霍然照清都。",
      "四肢为琅玕，五脏为璠玙。",
      "颜如芙蓉，顶为醍醐。",
      "与天地相终始，浩漫为欢娱。",
      "下顾人间，溷粪蝇蛆。"
    ]
  },
  {
    "title": "辋川集二十首 椒园",
    "author": "裴迪",
    "id": "b2ea3aae-b19b-45fc-aa75-3b2d82dea855",
    "content": [
      "丹刺罥人衣，芳香留过客。",
      "幸堪调鼎用，愿君垂采摘。"
    ]
  },
  {
    "title": "早春",
    "author": "刘威",
    "id": "d03b763c-fd98-4e42-b4b8-3d62030aa7eb",
    "content": [
      "晓来庭户外，草树似依依。",
      "一夜东风起，万山春色归。",
      "冰消泉派动，日暖露珠晞。",
      "已酝看花酒，娇莺莫预飞。"
    ]
  },
  {
    "title": "同光禄弟冬日述怀",
    "author": "崔泰之",
    "id": "aaeee0c3-dc64-4c33-9013-4b5d5823491c",
    "content": [
      "吾族白眉良，才华动洛阳。",
      "观光初入仕，应宿始为郎。",
      "飞萤玩书籍，白凤吐文章。",
      "海卿逾往雅，河尹冠前张。",
      "择材绥鄢郢，殊化被江湘。",
      "高楼临广陌，甲第敞通庄。",
      "列馆邙山下，疏亭洛水傍。",
      "昌年赏丰陌，暇日悦林塘。",
      "衣冠皆秀彦，罗绮尽名倡。",
      "隔岸闻歌度，临池见舞行。",
      "门庭寒变色，棨戟日生光。",
      "穷阴方叆叇，杀气正苍茫。",
      "感时兴盛作，晚岁共多伤。",
      "积德韦丞相，通神张子房。",
      "吟草徧簪绂，逸韵合宫商。",
      "功名守留省，滥迹在文昌。",
      "家园遥可见，台寺近相望。",
      "无庸乘侍谒，有暇共翱翔。",
      "棣华依雁序，竹叶拂鸾觞。",
      "水坐怜秋月，山行弄晚芳。",
      "恩华慙服冕，友爱勗垂堂。",
      "无由报天德，相顾咏时康。"
    ]
  },
  {
    "title": "秪（疑当作「抵」）剡",
    "author": "韦处厚",
    "id": "4ebac523-db9f-44a0-8b91-e07aa17940ce",
    "content": [
      "秋渚涵容碧，秋水刷眼青。",
      "排头烟树老，扑面水风腥。",
      "上濑复下濑，长亭仍短亭。",
      "夜船明月好，客梦满流萤。"
    ]
  },
  {
    "title": "登北固山望海",
    "author": "吴筠",
    "id": "865a0bf9-b994-4ce1-ba27-d1bbfc599c3a",
    "content": [
      "此山镇京口，逈出沧海湄。",
      "跻览何所见，茫茫潮汐驰。",
      "云生蓬莱岛，日出扶桑枝。",
      "万里混一色，焉能分两仪。",
      "愿言策烟驾，缥缈寻安期。",
      "挥手谢人境，吾将从此辞。"
    ]
  },
  {
    "title": "杂曲歌辞 空城雀",
    "author": "聂夷中",
    "id": "b48917db-dd2c-48ff-b521-5a655dd0734a",
    "content": [
      "一雀入官仓，所食能损几。",
      "所虑往损频，官仓乃害尔。",
      "鱼网不在天，鸟网不在水。"
    ]
  },
  {
    "title": "杂曲歌辞 远别离二首 二",
    "author": "令狐楚",
    "id": "66793505-27a2-4119-beb5-fc018b062fbc",
    "content": [
      "玳织鸳鸯履，金装翡翠簪。",
      "畏人相问著，不拟到城南。"
    ]
  },
  {
    "title": "送知全禅师南游",
    "author": "刘得仁",
    "id": "4f3306e9-a602-49b5-8183-c04e89396d3d",
    "content": [
      "师誉振京城，谈空万乘听。",
      "北行山已雪，南去木犹青。",
      "夜岳禅销月，秋潭汲动星。",
      "回期不可定，孤鹤在高冥。"
    ]
  },
  {
    "title": "寄郑县李侍御",
    "author": "黄滔",
    "id": "e9552aa0-460f-402b-9478-496784cccf05",
    "content": [
      "古县新烟火，东西入客诗。",
      "静长如假日，贫更甚闲时。",
      "僧借松萝住，人将雨雪期。",
      "三年一官罢，岳石看成碑。"
    ]
  },
  {
    "title": "魏宫词",
    "author": "崔国辅",
    "id": "ee46821d-7fb8-4918-9e62-558c884245b6",
    "content": [
      "朝日照红妆，拟上铜雀台。",
      "画眉犹未了，魏帝使人催。"
    ]
  },
  {
    "title": "酬卢十一过宿",
    "author": "皇甫冉",
    "id": "e525dc74-ca9f-4989-b18d-d0934171f5e7",
    "content": [
      "乞还方未遂，日夕望云林。",
      "况复逢春草，何劳问此心。",
      "闭门公务散，枉策故情深。",
      "遥夜他乡酒，同君梁甫吟。"
    ]
  },
  {
    "title": "答顺宗皇帝问 二",
    "author": "如满",
    "id": "4a408e27-755e-4962-a412-412205f11060",
    "content": [
      "佛体本无为，迷情妄分别。",
      "法身等虚空，未曾有生灭。",
      "有缘佛出世，无缘佛入灭。",
      "处处化众生，犹如水中月。",
      "非常亦非灭。",
      "生亦未曾生，灭亦未曾灭。",
      "了见无心处，自然无法说。"
    ]
  },
  {
    "title": "荷叶杯 七",
    "author": "顾敻",
    "id": "64d1a1fc-ca20-47d8-abc5-818b233bee5f",
    "content": [
      "金鸭香浓鸳被，枕腻，小髻簇花钿。",
      "腰如细柳脸如莲，怜摩怜，怜摩怜。"
    ]
  },
  {
    "title": "上云乐",
    "author": "李贺",
    "id": "b8c5f866-877e-4690-b5d3-f6b55bbd27a1",
    "content": [
      "飞香走红满天春，花龙盘盘上紫云。",
      "三千宫女列金屋，五十弦瑟海上闻。",
      "天江碎碎银沙路，嬴女机中断烟素。",
      "断烟素，缝衣缕，八月一日君前舞。"
    ]
  },
  {
    "title": "夜饮",
    "author": "李商隐",
    "id": "fc6082d1-7aff-4ace-a1bb-602972a4eb03",
    "content": [
      "卜夜容衰鬓，开筵属异方。",
      "烛分歌扇泪，雨送酒船香。",
      "江海三年客，乾坤百战场。",
      "谁能辞酩酊，淹卧剧清漳。"
    ]
  },
  {
    "title": "詶淮南牛相公述旧见贻",
    "author": "刘禹锡",
    "id": "cdea5f37-42c5-40e2-ad6c-f4531aaa4cba",
    "content": [
      "少年曾忝汉庭臣，晚岁空余老病身。",
      "初见相如成赋日，寻为丞相扫门人。",
      "追思往事咨嗟久，喜奉清光笑语频。",
      "犹有登朝旧冠冕，待公三入拂埃尘。"
    ]
  },
  {
    "title": "春望梁石头城",
    "author": "罗邺",
    "id": "6cb66e64-c34a-4ecf-8e44-917e7e72f660",
    "content": [
      "柳碧桑黄破国春，残阳微雨望归人。",
      "江山不改兴亡地，冠盖自为前后尘。",
      "帆势挂风轻若翅，浪声吹岸叠如鳞。",
      "六朝无限悲愁事，欲下荒城回首频。"
    ]
  },
  {
    "title": "兵要望江南 占怪第二十三（京本作「占怪象第十四」○四十四首） 三十九",
    "author": "易静",
    "id": "2e0c6be3-6e21-49e1-8f17-cef589e63ea4",
    "content": [
      "杯器内，清水忽然红。",
      "有似血来人尽讶，此为祥瑞立奇功，战急总无凶。"
    ]
  },
  {
    "title": "山居卧疾广利大师见访",
    "author": "崔道融",
    "id": "4c6d58fb-45bb-4da0-9a27-c47b583dffc9",
    "content": [
      "桐谷孙枝已上弦，野人犹卧白云边。",
      "九天飞锡应相诮，三到行朝二十年。"
    ]
  },
  {
    "title": "读东方朔杂事",
    "author": "韩愈",
    "id": "531a437b-02ea-4c51-b84f-d8ed49d83fce",
    "content": [
      "严严王母宫，下维万仙家。",
      "噫欠为飘风，濯手大雨沱。",
      "方朔乃竖子，骄不加禁诃。",
      "偷入雷电室，𫐒輘掉狂车。",
      "王母闻以笑，卫官助呀呀。",
      "不知万万人，生身埋泥沙。",
      "簸顿五山踣，流漂八维蹉。",
      "曰吾儿可憎，奈此狡狯何。",
      "方朔闻不喜，褫身络蛟蛇。",
      "瞻相北斗柄，两手自相挼。",
      "群仙急乃言，百犯庸不科。",
      "向观睥睨处，事在不可赦。",
      "欲不布露言，外口实諠哗。",
      "王母不得已，颜嚬口赍嗟。",
      "颔头可其奏，送以紫玉珂。",
      "方朔不惩创，挟恩更矜夸。",
      "诋欺刘天子，正昼溺殿衙。",
      "一旦不辞诀，摄身凌苍霞。"
    ]
  },
  {
    "title": "荅权载之离合诗",
    "author": "许孟容",
    "id": "6445e06e-5ec4-4a46-8b1d-83b492a0fec5",
    "content": [
      "史才司秘府，文哲今超古。",
      "亦有擅风骚，六联文墨曹。",
      "圣贤三代意，工艺千金字。",
      "化识从臣谣，人推仙阁吏。",
      "如登昆阆时，口诵灵真词。",
      "孙简下威凤，系霜琼玉枝。"
    ]
  },
  {
    "title": "永嘉经谢公石门山作",
    "author": "郭密之",
    "id": "e10a174b-95ed-44bc-826a-27722263e9fd",
    "content": [
      "绵境经耳目，未尝旷跻登。",
      "一窥石门险，再涤心神懵。",
      "洞壑閟金涧，欹崖盘石楞。",
      "阴潭下羃羃，秀岭上层层。",
      "千丈瀑流蹇，半溪风雨絚。",
      "兴余志每惬，心远道自弘。",
      "乘轺广储峙，祇命媿才能。",
      "辍櫂周气象，扪条历骞崩。",
      "忽如生羽翼，怳若将起腾。",
      "谢客今已矣，我来谁与朋。"
    ]
  },
  {
    "title": "奉和袭美初夏游楞伽精舍次韵",
    "author": "陆龟蒙",
    "id": "08915c1b-2083-4540-a060-6fc69c5b1a6b",
    "content": [
      "吴都涵汀洲，碧液浸郡郭。",
      "微雨荡春醉，上下一清廓。",
      "奇踪欲探讨，灵物先瘵瘼。",
      "飘然兰叶舟，旋倚烟霞泊。",
      "吟谭乱篙𫇛，梦寐杂𪩘崿。",
      "纤情不可逃，洪笔难暂阁。",
      "岂知楞伽会，乃在山水箔。",
      "金仙著书日，世界名极乐。",
      "薝卜冠诸香，琉璃代华垩。",
      "禽言经不辍，象口川宁涸。",
      "万善峻为城，巉巉扞群恶。",
      "清晨欲登造，安得无自愕。",
      "险穴骇坤牢，高萝挂天笮。",
      "池容澹相向，蛟怪如可摸。",
      "苔蔽石髓根，蒲差水心锷。",
      "岚侵荅摩髻，日照狻猊络。",
      "仰首乍眩旋，回眸更辉㸌。",
      "簷端凝飞羽，磴外浮碧落。",
      "到回解风襟，临幽濯云𪨗。",
      "尘机性非便，静境心所著。",
      "自取海鸥知，何烦尸祝酢。",
      "峰围震泽岸，翠浪舞绡幕。",
      "潋滟岂尧遭，㟞嵃非禹凿。",
      "潜听钟梵处，别有松桂壑。",
      "霭重灯不光，泉寒网犹薄。",
      "僮能蹑孤刹，鸟惯亲𪭢铎。",
      "服道身可遗，乞闲心已诺。",
      "人间亦何事，万态相毒蠚。",
      "战垒竞高深，儒衣谩褒博。",
      "宣尼名位达，未必春秋作。",
      "管氏包霸图，须人解其缚。",
      "伊余采樵者，蓬藋方索寞。",
      "近得风雅情，聊将圣贤度。",
      "多君富遒采，识度两清恪。",
      "讵宠生灭词，肯教夷夏错。",
      "未为尧舜用，且向烟霞托。",
      "我亦摆尘埃，他年附鸿鹤。"
    ]
  },
  {
    "title": "高士咏 壶丘子",
    "author": "吴筠",
    "id": "4e2d3dc8-3c7b-4de2-aa4a-3ed0d50f3eb4",
    "content": [
      "壶丘道为量，玄虚固难知。",
      "季咸曜浅术，御寇初深疑。",
      "至人忘祸福，感变靡定期。",
      "太冲杳无朕，元化谁能知。"
    ]
  },
  {
    "title": "别泛水县尉",
    "author": "韩翃",
    "id": "ac1bd837-2808-4935-b9da-9122efede732",
    "content": [
      "未央宫殿金开钥，诏引贤良卷珠箔。",
      "花间赐食近丹墀，烟里挥毫对青阁。",
      "万年枝影转斜光，三道先成君激昂。",
      "谷水直言身不顾，郄诜高第转名香。",
      "绿槐阴阴出关道，上有蝉声下秋草。",
      "奴子平头骏马肥，少年白皙登王畿。",
      "五侯客舍偏留宿，一县人家争看归。",
      "南向千峰北临水，佳期赏地应穷此。",
      "赋诗或送郑行人，举酒常陪魏公子。",
      "自怜寂寞会君稀，犹著前时博士衣。",
      "我欲低眉问知己，若将无用废东归。"
    ]
  },
  {
    "title": "戏高侍御七首 一",
    "author": "段成式",
    "id": "b17e4529-1eaa-4872-9471-b6c6df996998",
    "content": [
      "百媚城中一个人，紫罗垂手见精神。",
      "青琴仙子长教示，自小来来号阿真。"
    ]
  },
  {
    "title": "益州人吏语",
    "author": "不详",
    "id": "1c62191c-0c04-4d70-b622-78b0b8cfdadd",
    "content": [
      "录事意，与天通，益州司马折威风。"
    ]
  },
  {
    "title": "西阁雨望",
    "author": "杜甫",
    "id": "e6313a11-5990-45ec-8dc7-2cffd50ede93",
    "content": [
      "楼雨沾云幔，山寒著水城。",
      "径添沙面出，湍减石棱生。",
      "菊蘂凄疎放，松林驻远情。",
      "滂沱朱槛湿，万虑傍簷楹。"
    ]
  },
  {
    "title": "颂鲁",
    "author": "苏拯",
    "id": "0a59d92e-c696-4f97-a7c5-236df0419bba",
    "content": [
      "天推鲁仲尼，周游布典坟。",
      "游遍七十国，不令遇一君。",
      "一国如一遇，单车不转轮。",
      "良由至化力，为国不为身。",
      "礼乐行未足，邅回厄于陈。",
      "礼乐今有余，衮旒当圣人。",
      "伤哉绝粮议，千载误云云。"
    ]
  },
  {
    "title": "兵要望江南 占鸟第二十二（京本作「占飞禽第二十」○八十三首） 七十九",
    "author": "易静",
    "id": "4ab009fb-4aa1-453b-9866-135f24afce73",
    "content": [
      "城营内，夜静有鸠鸣。",
      "军欲还乡宜准备，此为天意事叮咛，为将莫忧惊。"
    ]
  },
  {
    "title": "送和州张员外为江都令",
    "author": "徐铉",
    "id": "6ad18885-a508-421b-b0cc-921ffc92bc8c",
    "content": [
      "经年相望隔重湖，一旦相逢在上都。",
      "塞诏官班聊慰否，埋轮意气尚存无。",
      "由来圣代怜才子，始觉清风激懦夫。",
      "若向西冈寻胜赏，旧题名处为踌躇。"
    ]
  },
  {
    "title": "送田仓曹归觐",
    "author": "钱起",
    "id": "5642c138-026d-482f-bef7-c83eff52cf97",
    "content": [
      "青丝络骢马，去府望梁城。",
      "节下趋庭处，秋来怀橘情。",
      "别筵寒日晚，归路碧云生。",
      "千里相思夜，愁看新月明。"
    ]
  },
  {
    "title": "耶溪书怀寄刘长卿员外",
    "author": "秦系",
    "id": "8a50f8db-5778-4953-b345-c433613544fa",
    "content": [
      "时人多笑乐幽栖，晚起闲行独杖藜。",
      "云色卷舒前后岭，药苗新旧两三畦。",
      "偶逢野果将呼子，屡折荆钗亦为妻。",
      "拟共钓竿长往复，岩陵滩上胜耶溪。"
    ]
  },
  {
    "title": "赠郑夫子鲂",
    "author": "孟郊",
    "id": "c6bcc594-fe63-4aa7-8d76-3a15d7fba078",
    "content": [
      "天地入胸臆，吁嗟生风雷。",
      "文章得其微，物象由我裁。",
      "宋玉逞大句，李白飞狂才。",
      "苟非圣贤心，孰与造化该。",
      "勉矣郑夫子，骊珠今始胎。"
    ]
  },
  {
    "title": "天仙子 二",
    "author": "韦庄",
    "id": "648900d9-6999-4909-a943-9add2ad2bcac",
    "content": [
      "深夜归来长酩酊，扶入流苏犹未醒。",
      "醺醺酒气麝兰和。",
      "惊睡觉，笑呵呵，长笑人生能几何。"
    ]
  },
  {
    "title": "华州夜宴庾侍御宅",
    "author": "张继",
    "id": "2a91dc5b-5b7b-44f8-ba5b-e426951e84f5",
    "content": [
      "世故他年别，心期此夜同。",
      "千峰孤烛外，片雨一更中。",
      "酒客逢山简，诗人得谢公。",
      "自怜驱匹马，拂曙向关东。"
    ]
  },
  {
    "title": "句",
    "author": "殷遥",
    "id": "e970b631-7a9d-401a-887c-6403f63c1226",
    "content": [
      "归心静对萤飞月，远梦长惊角满楼。"
    ]
  },
  {
    "title": "雒县舆人诵",
    "author": "不详",
    "id": "1ec01a6b-6def-4ba6-88ca-893c80e5d81b",
    "content": [
      "我有圣帝抚令君，遭暴昏椽惸寡纷。",
      "民户流散日月曛，君去来兮惠我仁，百姓苏矣见阳春。"
    ]
  },
  {
    "title": "春眺扬州西上岗寄徐员外",
    "author": "朱长文",
    "id": "31c61891-a0a4-498c-94e0-14c21e58c55e",
    "content": [
      "芜城西眺极苍流，漠漠春烟间曙楼。",
      "瓜步早潮吞建业，蒜山晴雪照扬州。",
      "隋家故事不能问，鹤在仙池期我游。"
    ]
  },
  {
    "title": "石上矮松",
    "author": "崔致远",
    "id": "476cd420-cfd7-4e75-a958-1530eaa29134",
    "content": [
      "不材终得老烟霞，涧底何如在海涯。",
      "日引暮阴齐岛树，风敲夜子落潮沙。",
      "自能盘石根长固，岂恨凌云路尚赊。",
      "莫讶低颜无所愧，栋梁堪入晏婴家。"
    ]
  },
  {
    "title": "燕昭王墓",
    "author": "罗隐",
    "id": "59f51467-08d8-4ccb-ad66-a9b137ce667f",
    "content": [
      "战国苍茫难重寻，此中踪迹想知音。",
      "强停别骑山花晓，欲吊遗魂野草深。",
      "浮世近来轻骏骨，高台何处有黄金？",
      "思量郭隗平生事，不殉昭王是负心。"
    ]
  },
  {
    "title": "两头纤纤",
    "author": "王建",
    "id": "fe6f88c0-13a5-4742-b8c4-6c3b4c8ef8ed",
    "content": [
      "两头纤纤青玉玦，半白半黑头上发。",
      "偪偪仆仆春冰裂，磊磊落落桃花结。"
    ]
  },
  {
    "title": "送庞百篇之任青阳县尉",
    "author": "张乔",
    "id": "a341fedf-e08f-41a6-a65c-84853ad63ad5",
    "content": [
      "都堂公试日，词翰独超群。",
      "品秩台庭与，篇章圣主闻。",
      "乡连三楚树，县对九华云。",
      "多少青门客，临岐共羡君。"
    ]
  },
  {
    "title": "河传 二",
    "author": "张泌",
    "id": "0700d273-7bca-4217-a0ac-be79397a313e",
    "content": [
      "红杏，交枝相映，密密蒙蒙。",
      "一庭浓艳倚东风，香融，透帘栊。",
      "斜阳似共春光语，蝶争舞，更引流莺妒。",
      "魂销千片玉罇前，神仙，瑶池醉暮天。"
    ]
  },
  {
    "title": "山迳柳",
    "author": "顾况",
    "id": "a3ff9642-7681-4ab7-8cfc-347a97ca7609",
    "content": [
      "宛转若游丝，浅深栽绿崦。",
      "年年立春后，即被啼莺占。"
    ]
  },
  {
    "title": "永明山居诗（六十九首） 五十九",
    "author": "延寿",
    "id": "466773dc-154e-4eb8-896e-f486bfe06cd6",
    "content": [
      "世途从此免相关，万虑潜消野思闲。",
      "庵树逼春花自吐，岩巢欲暮鸟空还。",
      "门前雾闭疑无路，槛外云开忽有山。",
      "宴坐石岩樵径绝，姓名应不到人间。"
    ]
  },
  {
    "title": "送韦赞善使岭南",
    "author": "刘长卿",
    "id": "32ce6bba-527a-480a-8985-a5260ed38928",
    "content": [
      "欲逐楼船将，方安卉服夷。",
      "炎洲经瘴远，春水上泷迟。",
      "岁贡随重译，年芳徧四时。",
      "番禺静无事，空咏饮泉诗。"
    ]
  },
  {
    "title": "采桑妇",
    "author": "汪遵",
    "id": "97f9d225-6876-4e19-b622-055de1a9c0ad",
    "content": [
      "为报踌躇陌上郎，蚕饥日晚妾心忙。",
      "本来若爱黄金好，不肯携笼更采桑。"
    ]
  },
  {
    "title": "即目二首 一",
    "author": "韩偓",
    "id": "5ebac0b9-d39b-4d8c-a323-8e2b42cec505",
    "content": [
      "万古离怀憎物色，几生愁绪溺风光。",
      "废城沃土肥春草，野渡空船荡夕阳。",
      "倚道向人多脉脉，为情因酒易伥伥。",
      "宦途弃掷须甘分，回避红尘是所长。"
    ]
  },
  {
    "title": "哭徐夤",
    "author": "王延彬",
    "id": "f38412bc-17aa-4870-b73b-e823ab8f77d4",
    "content": [
      "延寿溪头叹逝波，古今人事半销磨。",
      "昔除正字今何在，所谓人生能几何。"
    ]
  },
  {
    "title": "题桃源",
    "author": "李宏臯",
    "id": "3d6778b3-9e6b-4f20-942f-4718bc17d2df",
    "content": [
      "山翠参差水渺茫，秦人昔在楚封[疆]。",
      "当时避世乾坤窄，此地安家日月长。",
      "草色几经坛杏老，岩花犹带涧桃香。",
      "他年倘遂平生志，来著霞衣侍玉皇。"
    ]
  },
  {
    "title": "寄王侍御",
    "author": "谭用之",
    "id": "c586d8b2-d403-4237-88b5-b1337c6b48d9",
    "content": [
      "鸟尽弓藏良可哀，谁知归钓子陵台。",
      "炼多不信黄金耗，吟苦须惊白发催。",
      "喘月吴牛知夜至，嘶风胡马识秋来。",
      "燕歌别后休惆怅，黍已成畦菊已开。"
    ]
  },
  {
    "title": "自萧关望临洮",
    "author": "朱庆余",
    "id": "52ed960a-431b-4146-91bf-97f54e37634e",
    "content": [
      "玉关西路出临洮，风卷边沙入马毛。",
      "寺寺院中无竹树，家家壁上有弓刀。",
      "惟怜战士垂金甲，不尚游人著白袍。",
      "日暮独吟秋色里，平原一望戍楼高。"
    ]
  },
  {
    "title": "寄怀",
    "author": "秦韬玉",
    "id": "6e6ce13d-0228-4363-b15f-5c0c5ad46e38",
    "content": [
      "总藏心劒事儒风，大道如今已浑同。",
      "会致名津搜俊彦，是张愁网绊英雄。",
      "苏公有国皆悬印，楚将无官可赏功。",
      "若使重生太平日，也应回首哭涂穷。"
    ]
  },
  {
    "title": "相和歌辞 大堤曲",
    "author": "张柬之",
    "id": "d05f4524-071a-4914-97f3-bed8e9683a48",
    "content": [
      "南国多佳人，莫若大堤女。",
      "玉床翠羽帐，宝袜莲花炬。",
      "魂处自目成，色授开心许。",
      "迢迢不可见，日暮空愁予。"
    ]
  },
  {
    "title": "夷门",
    "author": "汪遵",
    "id": "fd38d52c-5d2b-4333-9e62-44ed49b545bb",
    "content": [
      "晋鄙兵回为重难，秦师收斾亦西还。",
      "今来不是无朱亥，谁降轩车问抱关。"
    ]
  },
  {
    "title": "途中述怀",
    "author": "李百药",
    "id": "38dbe298-cd2a-4f2f-b5ed-67b6e481b064",
    "content": [
      "伯喈迁塞北，亭伯之辽东。",
      "伊余何为客，独守云台中。",
      "途遥已日暮，时泰道斯穷。",
      "拔心悲岸草，半死落岩桐。",
      "目送衡阳雁，情伤江上枫。",
      "福兮良所伏，今也信难通。",
      "丈夫自有志，宁伤官不公。"
    ]
  },
  {
    "title": "奉和圣制野次喜雪应制",
    "author": "张说",
    "id": "09003398-8839-4c09-a6ce-a5730b4e1838",
    "content": [
      "寒更玉漏催，晓色御前开。",
      "泱漭云阴积，氤氲风雪廻。",
      "山知银作瓮，宫见璧成台。",
      "欲验丰年象，飘摇仙藻来。"
    ]
  },
  {
    "title": "沈警遇仙张女郎庙诗（题拟） 又续为歌",
    "author": "不详",
    "id": "e28367ba-1bc2-42d4-8646-01ef1d3d11a3",
    "content": [
      "靡靡春风至，微微春露轻。",
      "可惜关山月，还成无用明。"
    ]
  },
  {
    "title": "喜弟承检登科",
    "author": "翁承赞",
    "id": "25e33a42-1282-46a9-86c2-452529c39459",
    "content": [
      "两篇佳句敌琼瑰，怜我三清道路开。",
      "荆璞献多还得售，桂堂恩在敢轻回。",
      "花繁不怕寻香客，榜到应倾贺喜杯。",
      "知尔苦心功业就，早携长策出山来。"
    ]
  },
  {
    "title": "闲居作五首 其四",
    "author": "张祜",
    "id": "60aa5fb8-0040-4d53-8807-17719f2db621",
    "content": [
      "闷看垂簷雨，闲寻小院芳。",
      "壁泥根长麦，篱柱叶生杨。",
      "旋碾新茶试，生开嫩酒尝。",
      "看看花渐老，无复滞春光。"
    ]
  },
  {
    "title": "雨中寄元宗简",
    "author": "张籍",
    "id": "29d665f0-6078-43cd-9d39-53ce82a28dc5",
    "content": [
      "秋堂羸病起，盥漱风雨朝。",
      "竹影冷疎涩，榆叶暗飘萧。",
      "街径多坠果，墙隅有蜕蜩。",
      "延瞻游步阻，独坐闲思饶。",
      "君居应如此，恨言相去遥。"
    ]
  },
  {
    "title": "三日书怀因示百僚",
    "author": "德宗皇帝",
    "id": "7fa19519-78a9-494b-b6f2-2a22a48ba3f3",
    "content": [
      "佳节上元巳，芳时属暮春。",
      "流觞想兰亭，捧劒得金人。",
      "风轻水初绿，日晴花更新。",
      "天文信昭回，皇道颇敷陈。",
      "恭己每从俭，清心常保真。",
      "戒兹游衍乐，书以示群臣。"
    ]
  },
  {
    "title": "清明二首 二",
    "author": "杜甫",
    "id": "00a2e26b-5799-453b-bdc1-16b870e092be",
    "content": [
      "此身飘泊苦西东，右臂偏枯半耳聋。",
      "寂寂系舟双下泪，悠悠伏枕左书空。",
      "十年蹴鞠将雏远，万里秋千习俗同。",
      "旅雁上云归紫塞，家人钻火用青枫。",
      "秦城楼阁烟花里，汉主山河锦绣中。",
      "风水春来洞庭阔，白苹愁杀白头翁。"
    ]
  },
  {
    "title": "旅中感遇寄呈李秘书昆仲",
    "author": "韦庄",
    "id": "2abf89ce-edda-4fd6-b35e-1fcdb37814ab",
    "content": [
      "南望愁云鏁翠微，谢家楼阁雨霏霏。",
      "刘桢病后新诗少，阮籍贫来好客稀。",
      "犹喜故人天外至，许将孤劒日边归。",
      "怀乡不怕严陵笑，只待秋风别钓矶。"
    ]
  },
  {
    "title": "别张起居",
    "author": "钱起",
    "id": "9e74768e-6bef-49ce-b838-bdb3bd30ea98",
    "content": [
      "有别时留恨，销魂况在今。",
      "风涛初振海，鹓鹭各辞林。",
      "旧国关河绝，新秋草露深。",
      "陆机婴世网，应负故山心。"
    ]
  },
  {
    "title": "奉使岐下闻唐弘夫行军为贼所擒伤而有作",
    "author": "唐彦谦",
    "id": "023753df-cc33-4e0c-a14c-a5ca1ba11779",
    "content": [
      "报国捐躯实壮夫，楚囚垂欲复神都。",
      "云台画像皆何者，青史书名或不孤。",
      "散卒半随袁校尉，寡妻休问辟司徒。",
      "闻君败绩无归计，气激星辰坐向隅。"
    ]
  },
  {
    "title": "题鱼尊师院",
    "author": "贾岛",
    "id": "9783c660-9f08-4d74-86f3-37490cd51315",
    "content": [
      "老子堂前花万树，先生曾见几回春。",
      "夜煎白石平明吃，不拟教人哭此身。"
    ]
  },
  {
    "title": "奉和圣制春日幸望春宫应制",
    "author": "薛稷",
    "id": "ce57db7b-508f-4215-9b7e-687b108697b5",
    "content": [
      "九春风景足林泉，四面云霞敞御筵。",
      "花镂黄山绣作苑，草图玄灞锦为川。",
      "飞觞竞醉心回日，走马争先眼著鞭。",
      "喜奉仙游归路远，直言行乐不言旋。"
    ]
  },
  {
    "title": "宿鄠郊赠罗处士",
    "author": "李洞",
    "id": "f10da4e2-dc93-4c65-931e-6adb79f74a33",
    "content": [
      "川静星高栎已枯，南山落石水声麤。",
      "白云钓客窗中宿，卧数嵩峰听五湖。"
    ]
  },
  {
    "title": "秋池",
    "author": "白居易",
    "id": "ea4c9d4d-e062-42b3-8316-80ebfce176aa",
    "content": [
      "洗浪清风透水霜，水边闲坐一绳床。",
      "眼尘心垢见皆尽，不是秋池是道场。"
    ]
  },
  {
    "title": "赠韦况",
    "author": "李约",
    "id": "bbc4bedf-3a8a-4405-a241-2f4257a1cc08",
    "content": [
      "我有心中事，不与韦三说。",
      "秋夜洛阳城，明月照张八。"
    ]
  },
  {
    "title": "题吉涧卢拾遗庄",
    "author": "韦庄",
    "id": "124efbed-003b-49c7-bd49-f261c2783f81",
    "content": [
      "主人西游去不归，满溪春雨长春薇。",
      "怪来马上诗情好，印破青山白鹭飞。"
    ]
  },
  {
    "title": "寄远十一首 七",
    "author": "李白",
    "id": "90cfd7af-86b5-4c1d-9aa2-7a1bbed6ade5",
    "content": [
      "妾在舂陵东，君居汉江岛。",
      "一日望花光，往来成白道。",
      "一为云雨别，此地生秋草。",
      "秋草秋蛾飞，相思愁落晖。",
      "何由一相见，灭烛解罗衣。"
    ]
  },
  {
    "title": "齐安郡中偶题二首 二",
    "author": "杜牧",
    "id": "a979e4fd-0abe-4078-9f0c-a5a58b63fd80",
    "content": [
      "秋声无不搅离心，梦泽蒹葭楚雨深。",
      "自滴阶前大梧叶，干君何事动哀吟。"
    ]
  },
  {
    "title": "雪夜下朝呈省中一绝",
    "author": "韦应物",
    "id": "3bb7212c-1a89-4317-a4a2-50e3c769cfb7",
    "content": [
      "南望青山满禁闱，晓陪鸳鹭正差池。",
      "共爱朝来何处雪，蓬莱宫里拂松枝。"
    ]
  },
  {
    "title": "行至金牛驿寄兴元渤海尚书",
    "author": "李商隐",
    "id": "53e2a812-b830-456f-a8f2-3d68fe0bcacb",
    "content": [
      "楼上春云水底天，五云章色破巴牋。",
      "诸生个个王恭柳，从事人人庾杲莲。",
      "六曲屏风江雨急，九枝灯檠夜珠圆。",
      "深慙走马金牛路，骤和陈王白玉篇。"
    ]
  },
  {
    "title": "郡楼夜宴留客",
    "author": "白居易",
    "id": "e3757438-1bd8-4f1b-9611-9012976af1ef",
    "content": [
      "北客劳相访，东楼为一开。",
      "褰帘待月出，把火看潮来。",
      "艳听竹枝曲，香传莲子杯。",
      "寒天殊未晓，归骑却迟回。"
    ]
  },
  {
    "title": "将赴京师蒜山津送客还荆渚",
    "author": "许浑",
    "id": "0501d2f2-fccc-45d1-8320-5b4c8a3ccc70",
    "content": [
      "尊前万里愁，楚塞与皇州。",
      "云识潇湘雨，风知鄠杜秋。",
      "潮平犹倚棹，月上更登楼。",
      "他日沧浪水，渔歌对白头。"
    ]
  },
  {
    "title": "南乡子 一",
    "author": "李珣",
    "id": "5d18821e-9ec6-435a-87a8-9e1a5594ff0e",
    "content": [
      "烟漠漠，雨凄凄，岸花零落鹧鸪啼。",
      "远客扁舟临野渡，思乡处，潮退水平春色暮。"
    ]
  },
  {
    "title": "小游仙诗九十八首 十二",
    "author": "曹唐",
    "id": "56c6faaa-3e91-4a4b-a503-89971a034fe7",
    "content": [
      "焚香独自上天坛，桂树风吹玉简寒。",
      "长怕嵇康乏僊骨，与将僊籍再寻看。"
    ]
  },
  {
    "title": "秋居书怀",
    "author": "白居易",
    "id": "f40117ce-199c-4d90-9dfd-1e2aec8992b7",
    "content": [
      "门前少宾客，阶下多松竹。",
      "秋景下西墙，凉风入东屋。",
      "有琴慵不弄，有书闲不读。",
      "尽日方寸中，澹然无所欲。",
      "何须广居处，不用多积蓄。",
      "丈室可容身，斗储可充腹。",
      "况无治道术，坐受官家禄。",
      "不种一株桑，不锄一垅谷。",
      "终朝饱饭餐，卒岁丰衣服。",
      "持此知媿心，自然易为足。"
    ]
  },
  {
    "title": "牧童",
    "author": "吕岩",
    "id": "ed966582-de5b-41f6-b041-eb5c38909187",
    "content": [
      "草铺横野六七里，笛弄晚风三四声。",
      "归来饱饭黄昏后，不脱蓑衣卧月明。"
    ]
  },
  {
    "title": "咏笛",
    "author": "宋之问",
    "id": "68377b20-f212-43eb-a581-dad642b27e92",
    "content": [
      "羌笛写龙声，长吟入夜清。",
      "关山孤月下，来向陇头鸣。",
      "逐吹梅花落，含春柳色惊。",
      "行观向子赋，坐忆旧邻情。"
    ]
  },
  {
    "title": "东武吟",
    "author": "曹邺",
    "id": "b2cd4b01-b82d-4f18-9c55-5f5f79b4e82c",
    "content": [
      "心如山上虎，身若仓中鼠。",
      "惆怅倚市门，无人与之语。",
      "夜宴李将军，欲望心相许。",
      "何曾听我言，贪谑邯郸女。",
      "独上黄金台，凄凉泪如雨。"
    ]
  },
  {
    "title": "忆江南旧居",
    "author": "雍陶",
    "id": "bb5eae9e-835d-4b27-9f23-125b58d9ccc9",
    "content": [
      "闲思往事在湖亭，亭上秋灯照月明。",
      "宿客尽眠眠不得，半牕窗残月带潮声。"
    ]
  },
  {
    "title": "上长史王公责躬",
    "author": "储光羲",
    "id": "52c412ea-32e0-41df-9ff1-3dbf6e0415d8",
    "content": [
      "覆舟无伯夷，覆车无仲尼。",
      "自咎失明义，宁由贝锦诗。",
      "松柏日已坚，桃李日以滋。",
      "顾己独暗昧，所居成蒺藜。",
      "大贤荐时文，丑妇用蛾眉。",
      "惕惕愧不已，岂敢论其私。",
      "方朔既有言，子建亦有诗。",
      "恻隐及先世，析薪成自悲。",
      "灵鸟酬德辉，黄雀报仁慈。",
      "若公庶伏罪，此事安能迟。"
    ]
  },
  {
    "title": "寄高书记",
    "author": "刘兼",
    "id": "e67f0948-dbd2-449f-82b8-39dcab768551",
    "content": [
      "齐朝庆裔祖敖曹，麟角无双凤九毛。",
      "声价五侯争辟命，文章一代振风骚。",
      "醉琴自寄陶家意，梦枕谁听益郡刀。",
      "补衮应星曾奏举，北山南海孰为高。"
    ]
  },
  {
    "title": "雁门太守行",
    "author": "李贺",
    "id": "5ec77a99-b8d7-4845-b03e-47704d8f4fd9",
    "content": [
      "黑云压城城欲摧，甲光向日金鳞开。",
      "角声满天秋色里，塞上燕脂凝夜紫。",
      "半卷红旗临易水，霜重鼓寒声不起。",
      "报君黄金台上意，提携玉龙为君死。"
    ]
  },
  {
    "title": "酬严给事贺加五品兼简同制水部李郎中",
    "author": "刘禹锡",
    "id": "a90a8d61-6303-4c53-b681-db94090369ce",
    "content": [
      "九天雨露传青诏，八舍郎官换绿衣。",
      "初佩银鱼随仗入，宜乘白马退朝归。",
      "雕盘贺喜开瑶席，彩笔题诗出锁闱。",
      "闻道水曹偏得意，霞朝雾夕有光辉。"
    ]
  },
  {
    "title": "游华州飞泉亭",
    "author": "吴融",
    "id": "44189244-22ff-4edb-b651-5d089dc0234c",
    "content": [
      "走马街南百亩池，碧莲花影倒参差。",
      "偶同人去红尘外，正值僧归落照时。",
      "万事已为春弃置，百忧须赖酒医治。",
      "殷勤待取前峰月，更倚阑干弄钓丝。"
    ]
  },
  {
    "title": "咏燕",
    "author": "张九龄",
    "id": "72f8a535-743c-42b8-ae57-d7d132468013",
    "content": [
      "海燕何微眇，乘春亦𫏐来。",
      "岂知泥滓贱，秪见玉堂开。",
      "绣户时双入，华轩日几回。",
      "无心与物竞，鹰隼莫相猜。"
    ]
  },
  {
    "title": "晚渡滹沱敬赠魏大",
    "author": "卢照邻",
    "id": "406125ce-3514-4912-9677-b66df15d8eac",
    "content": [
      "津谷朝行远，冰川夕望曛。",
      "霞明深浅浪，风卷去来云。",
      "澄波泛月影，激浪聚沙文。",
      "谁忍仙舟上，携手独思君。"
    ]
  },
  {
    "title": "濬公院怀旧",
    "author": "耿𣲗",
    "id": "23233a8a-a13d-4319-86e7-b16d3dc0727c",
    "content": [
      "远公传教毕，身没向他方。",
      "吊客来何见，门人闭影堂。",
      "纱灯临古砌，尘札在空床。",
      "寂寞疎钟后，秋天有夕阳。"
    ]
  },
  {
    "title": "寄杨先生",
    "author": "李中",
    "id": "4c76d09f-9a06-4a16-b8bb-47bdc4fc24a9",
    "content": [
      "仙翁别后无信，应共烟霞卜隣。",
      "莫把壶中秘诀，轻传尘里游人。",
      "浮生日月自急，上境莺花正春。",
      "安得一招琴酒，与君共泛天津。"
    ]
  },
  {
    "title": "长安闲居",
    "author": "白居易",
    "id": "50f53af5-9721-49cf-9cd0-4ca7a4cfbbb8",
    "content": [
      "风竹松烟昼掩关，意中长似在深山。",
      "无人不怪长安住，何独朝朝暮暮间。"
    ]
  },
  {
    "title": "偈颂（幷序○序为南岳齐己撰） 二",
    "author": "居遁",
    "id": "514663a9-8554-4bfd-98bd-fe1c82246387",
    "content": [
      "学道先须且学贫，学贫贫后道方亲。",
      "一朝体得成贫道，道用还如贫底人。"
    ]
  },
  {
    "title": "谢僧寄拄杖",
    "author": "谢邈",
    "id": "1a68fccd-0f54-4d5a-8890-6e1dd8cb7ace",
    "content": [
      "峭壁猨啼采处深，一枝奇异出孤岑。",
      "感师千里寄来意，发我片云归去心。",
      "窗外冷敲簷冻折，溪边闲点戏鱼沉。",
      "他年必藉相携力，蹇步犹能返故林。"
    ]
  },
  {
    "title": "酬王维卢象见过林亭",
    "author": "崔兴宗",
    "id": "e28c6884-bd9c-454d-afe6-8a25ade368c1",
    "content": [
      "穷巷空林常闭关，悠然独卧对前山。",
      "今朝忽枉嵇生驾，倒屣开门遥解颜。"
    ]
  },
  {
    "title": "宫词五首 四",
    "author": "顾况",
    "id": "80a533a0-196f-47cf-ad55-33711b796415",
    "content": [
      "九重天乐降神仙，步舞分行踏锦筵。",
      "嘈囋一声钟鼓歇，万人楼下拾金钱。"
    ]
  },

  {
    "title": "落花",
    "author": "高蟾",
    "id": "2f72c929-cccc-4271-b8a7-6ed1cb6d5885",
    "content": [
      "一叶落时空下泪，三春归尽复何情。",
      "无人共得东风语，半日尊前计不成。"
    ]
  },
  {
    "title": "春女怨",
    "author": "蒋维翰",
    "id": "127fe4ff-3d28-41fa-adb7-7f0822e1c30c",
    "content": [
      "白玉堂前一树梅，今朝忽见数花开。",
      "儿家门户寻常闭，春色因何入得来。"
    ]
  },
  {
    "title": "边将二首 二",
    "author": "张𧏖",
    "id": "0d9365bf-dd1c-4eb1-bf90-23ba3bf8c468",
    "content": [
      "按劒立城楼，西看极海头。",
      "承家为上将，开地得边州。",
      "碛迥兵难伏，天寒马易收。",
      "胡风一度猎，吹裂锦貂裘。"
    ]
  },
  {
    "title": "题处士林亭",
    "author": "李涛",
    "id": "7c8c560f-c7d3-4d76-9fb6-d6d787ad7344",
    "content": [
      "帝里高人宅，苍苔遶径深。",
      "卷帘山入户，摘菓鸟移林。",
      "石沼养龟水，月台留客琴。",
      "生涯一樽酒，名利不关心。",
      "（同前第五册第三一二三页。",
      "）。"
    ]
  },
  {
    "title": "联缀体",
    "author": "韩偓",
    "id": "c27aaf29-a365-46ae-93dd-3e855dedc02e",
    "content": [
      "院宇秋明日日长，社前一雁到辽阳。",
      "陇头针线年年事，不喜寒碪捣断肠。"
    ]
  },
  {
    "title": "秋晚野步",
    "author": "贯休",
    "id": "087be504-e02f-456d-9862-961c7dc55a9d",
    "content": [
      "闲步不觉远，萧萧木落初。",
      "诗情抛阃阈，江影动襟裾。",
      "阁北鸿行出，霞西雨脚疎。",
      "金峰秋更好，乞取又何如。"
    ]
  },
  {
    "title": "读贾岛集",
    "author": "齐己",
    "id": "9184b407-bfa9-4307-af79-cb8439ebf014",
    "content": [
      "遗篇三百首，首首是遗冤。",
      "知到千年外，更逢何者论。",
      "离秦空得罪，入蜀但听猨。",
      "还似长沙祖，唯余赋𫛳言。"
    ]
  },
  {
    "title": "春日闲居三首 三",
    "author": "秦系",
    "id": "cf8bbbce-2906-43d8-b1f8-072fa6a3feed",
    "content": [
      "寂寂池亭里，轩窗间绿苔。",
      "游鱼牵荇没，戏鸟踏花摧。",
      "小径僧寻去，高峰鹿下来。",
      "中年曾屡辟，多病复迟回。"
    ]
  },
  {
    "title": "七言 三十七",
    "author": "吕岩",
    "id": "7fcb9346-ceb3-4f45-b1b9-47f6dc8246fa",
    "content": [
      "时人若要学长生，先是枢机昼夜行。",
      "恍惚中间专志气，虚无里面固元精。",
      "龙交虎战三周毕，兔走乌飞九转成。",
      "炼出一炉神圣药，五云归去路分明。"
    ]
  },
  {
    "title": "题万山许炼师",
    "author": "法振",
    "id": "2dca8305-fd75-4ef3-a86c-bdceb099759d",
    "content": [
      "道成人不识，流水响空山。",
      "花暗轩窓外，云随坐卧间。",
      "验图名已久，绝粒事长闲。",
      "更欲昆仑去，羞看绛节还。"
    ]
  },
  {
    "title": "杂曲歌辞 昔昔盐 织锦窦家妻",
    "author": "赵嘏",
    "id": "c24b1f64-0a19-417f-95a9-225b99c242db",
    "content": [
      "当年谁不羡，分作窦家妻。",
      "锦字行行苦，罗帷日日嗁。",
      "岂知登陇远，祗恨下机迷。",
      "直候阳关使，殷勤寄海西。"
    ]
  },
  {
    "title": "江行无题一百首 六十三",
    "author": "钱起",
    "id": "72a08eb7-6097-4134-909d-c528366d8939",
    "content": [
      "楼空人不归，云似去时衣。",
      "黄鹤无心下，长应笑令威。"
    ]
  },
  {
    "title": "酬宋使君见诒",
    "author": "张九龄",
    "id": "fba326d3-cb69-495b-8612-790a89eca98c",
    "content": [
      "陟邻初禀训，献策幸逢时。",
      "朝列且云忝，君恩复若兹。",
      "庭闱际海曲，轺传荷天慈。",
      "顾己欢乌鸟，闻君泣素丝。",
      "才明应主召，福善岂神欺。",
      "但愿白心在，终然湼不淄。"
    ]
  },
  {
    "title": "嘉兴寒食",
    "author": "徐凝",
    "id": "5c632e93-518e-46e1-af7c-3dadd656f33f",
    "content": [
      "嘉兴郭里逢寒食，落日家家拜扫回。",
      "唯有县前苏小小，无人送与纸钱来。"
    ]
  },
  {
    "title": "雪夜对酒招客",
    "author": "白居易",
    "id": "77afcb19-f3d0-421d-9e4a-0c44631db095",
    "content": [
      "帐小青毡煖，桮香[绿]蚁新。",
      "醉怜今夜月，欢忆去年人。",
      "暗落灯花烬，闲生草座尘。",
      "慇懃报弦管，明日有嘉宾。"
    ]
  },
  {
    "title": "句",
    "author": "周元范",
    "id": "2921af23-6e9d-49fb-9f7c-46282b1797fc",
    "content": [
      "谁云蒿上烟，随云依碧落。",
      "莫怪西陵风景别，镜湖花草为先春。"
    ]
  },
  {
    "title": "又三绝 一",
    "author": "徐铉",
    "id": "18cc1c05-3eff-4c21-895c-e09e1827ee81",
    "content": [
      "时平物茂岁功成，重翟排云到玉京。",
      "四海未知春色至，今宵先入九重城。"
    ]
  },
  {
    "title": "七夕泛舟二首 一",
    "author": "卢照邻",
    "id": "9d34ac42-aab9-4db1-bb9a-20a0e732a481",
    "content": [
      "汀葭肃徂暑，江树起初凉。",
      "水疑通织室，舟似泛仙潢。",
      "连桡渡急响，鸣櫂下浮光。",
      "日晚菱歌唱，风烟满夕阳。"
    ]
  },
  {
    "title": "山中贻崔六琪华",
    "author": "储光羲",
    "id": "0a47d27f-bcc0-4ce1-8b16-a39b5d1c492f",
    "content": [
      "恍惚登高岭，裴回看落日。",
      "遥想仲长园，如亲幼安室。",
      "春渚菖蒲登，山中拨谷鸣。",
      "相思不道远，太息未知情。",
      "意君来此地，时复疎林薄。",
      "中夜扫闲门，迎晨闭菌阁。",
      "屣履清池上，家童奉信归。",
      "忧随落花散，目送归云飞。",
      "故交在天末，心知复千里。",
      "无人暂往来，独作中林士。"
    ]
  },
  {
    "title": "奉和圣制登降圣观与宰臣等同望应制",
    "author": "王维",
    "id": "3e3f2512-69a6-42ae-ae02-da0f69b91237",
    "content": [
      "凤扆朝碧落，龙图耀金镜。",
      "维岳降二臣，戴天临万姓。",
      "山川八校满，井邑三农竟。",
      "比屋皆可封，谁家不相庆。",
      "林疎远村出，野旷寒山静。",
      "帝城云里深，渭水天边映。",
      "佳气含风景，颂声溢歌咏。",
      "端拱能任贤，弥彰圣君圣。"
    ]
  },
  {
    "title": "寄男抱孙",
    "author": "卢仝",
    "id": "8b36420a-c7bd-412f-b5ae-34b845d79afc",
    "content": [
      "别来三得书，书道违离久。",
      "书处甚麤杀，且喜见汝手。",
      "殷十七又报，汝文颇新有。",
      "别来才经年，囊盎未合斗。",
      "当是汝母贤，日夕加训诱。",
      "尚书当毕功，礼记速须剖。",
      "喽啰儿读书，何异摧枯朽。",
      "寻义低作声，便可养年寿。",
      "莫学村学生，麤气强呌吼。",
      "下学偷功夫，新宅锄䔧莠。",
      "乘凉劝奴婢，园里耨葱韭。",
      "远篱编榆棘，近眼栽桃柳。",
      "引水灌竹中，蒲池种莲藕。",
      "捞漉蛙𢋙脚，莫遣生科斗。",
      "竹林吾最惜，新笋好看守。",
      "万箨苞龙儿，攒迸溢林薮。",
      "吾眼恨不见，心肠痛如搊。",
      "宅钱都未还，债利日日厚。",
      "箨龙正称冤，莫杀入汝口。",
      "丁宁嘱托汝，汝活箨龙不。",
      "殷十七老儒，是汝父师友。",
      "传读有疑悮，輙告咨问取。",
      "两手莫破拳，一吻莫饮酒。",
      "莫学捕鸠鸽，莫学打鸡狗。",
      "小时无大伤，习性防已后。",
      "顽发苦恼人，汝母必不受。",
      "任汝恼弟妹，任汝恼姨舅。",
      "姨舅非吾亲，弟妹多老丑。",
      "莫恼添丁郎，泪子作面垢。",
      "莫引添丁郎，赫赤日里走。",
      "添丁郎小小，别吾来久久。",
      "脯脯不得吃，兄兄莫撚搜。",
      "他日吾归来，家人若弹𫄙。",
      "一百放一下，打汝九十九。"
    ]
  },
  {
    "title": "赠卫南长官赴任",
    "author": "李嘉祐",
    "id": "3fb130fc-fd7a-4f7a-9128-120886ff520b",
    "content": [
      "吏曹难茂宰，主意念疲人。",
      "更事文犀节，还过白马津。",
      "云间辞北阙，树里出西秦。",
      "为报陶明府，裁书莫厌贫。"
    ]
  },
  {
    "title": "七言 三十七",
    "author": "吕岩",
    "id": "23e1a280-20c9-42fd-9b09-559f4842f2c7",
    "content": [
      "结交常与道情深，日日随他出又沈。",
      "若要自通云外鹤，直须勤炼水中金。",
      "丹成只恐乾坤窄，饵了宁忧疾患侵。",
      "未去瑶台犹混世，不妨杯酒喜闲吟。"
    ]
  },
  {
    "title": "寻陈处士山堂",
    "author": "刘得仁",
    "id": "b022a966-3974-4005-83f9-3e0fbad78f47",
    "content": [
      "步溪凡几转，始得见幽踪。",
      "路隐千根树，门开万仞峰。",
      "片云生石窦，浅水卧枯松。",
      "穷谷风光冷，深山翠碧浓。",
      "鹤看空里过，仙向坐中逢。",
      "底露秋潭水，声微暮观钟。",
      "他年来此定，异日愿相容。",
      "且喜今归去，人间事更慵。"
    ]
  },
  {
    "title": "送王道士",
    "author": "马戴",
    "id": "f0f5452c-5d30-49e3-b28e-4c9d5cb4e6a1",
    "content": [
      "真人俄整舃，双鹤屡飞翔。",
      "恐入壶中住，须传肘后方。",
      "霓裳云气润，石径术苗香。",
      "一去何时见，仙家日月长。"
    ]
  },
  {
    "title": "夜看樱桃花",
    "author": "皮日休",
    "id": "04b0309c-d99a-4c3e-bc80-b41123f04d23",
    "content": [
      "纤枝瑶月弄圆霜，半入邻家半入墙。",
      "刘阮不知人独立，满衣清露到明香。"
    ]
  },
  {
    "title": "新移北厅因贻同院诸公兼呈畅博士",
    "author": "卢纶",
    "id": "5b58e563-cbb2-432f-a622-8585c5fdd32b",
    "content": [
      "华轩迩台座，顾影忝时伦。",
      "弱质偃弥旷，清风来亦频。",
      "恩辉坐凌迈，景物恣芳新。",
      "终乃愧吾友，无容私此身。"
    ]
  },
  {
    "title": "和韦承庆过义阳公主山池五首 三",
    "author": "杜审言",
    "id": "52b04458-2e97-4c40-86fd-6f4a17219b54",
    "content": [
      "携琴遶碧沙，摇笔弄青霞。",
      "杜若幽庭草，芙蓉曲沼花。",
      "宴游成野客，形胜得仙家。",
      "往往留仙步，登攀日易斜。"
    ]
  },
  {
    "title": "郊庙歌辞 蜡百神乐章 雍和",
    "author": "不详",
    "id": "d441fe0d-554f-42aa-9e65-272f75f506e3",
    "content": [
      "缇籥劲序，玄英晚候。",
      "姬蜡开仪，豳歌入奏。",
      "蕙馥雕俎，兰芬玉酎。",
      "大享明祇，永绥多祐。"
    ]
  },
  {
    "title": "逢友人边游回",
    "author": "薛能",
    "id": "46363da9-21bd-4264-a42b-de9ca9c437a8",
    "content": [
      "游子新从绝塞回，自言曾上李陵台。",
      "尊前语尽北风起，秋色萧条胡雁来。"
    ]
  },
  {
    "title": "郊外即事寄侍郎大尹",
    "author": "李德裕",
    "id": "dd9e9cd2-522f-4809-a26f-648afdbd2afa",
    "content": [
      "高秋慙非隐，闲林喜退居。",
      "老农争席坐，稚子带经锄。",
      "竹径难回骑，仙舟但跂予。",
      "岂知陶靖节，秪自爱吾庐。"
    ]
  },
  {
    "title": "杂咏八首上礼部李侍郎 疲马",
    "author": "刘长卿",
    "id": "20e1ebca-d690-495d-9280-f75cffa60172",
    "content": [
      "玄黄一疲马，筋力尽胡尘。",
      "骧首北风夕，徘徊鸣向人。",
      "谁怜弃置久，欲与驽骀亲。",
      "犹恋长城外，青青寒草春。"
    ]
  },
  {
    "title": "鹿门夏日",
    "author": "皮日休",
    "id": "ab0c8cae-1140-46b4-8a97-f879184aff12",
    "content": [
      "满院松桂阴，日午却不知。",
      "山人睡一觉，庭鹊立未移。",
      "出檐趁云去，忘戴白接㒿。",
      "书眼若薄雾，酒肠如漏巵。",
      "身外所劳者，饮食须自持。",
      "何如便绝粒，直使身无为。"
    ]
  },
  {
    "title": "和李书记",
    "author": "齐己",
    "id": "5b149cbb-8afb-4733-8c81-3b2ddec93ee7",
    "content": [
      "繁极全分青帝功，开时独占上春风。",
      "吴姬舞雪非真艳，汉后题诗是怨红。",
      "远蜨恋香抛别苑，野莺衔得出深宫。",
      "君看万态当筵处，羞杀蔷薇点碎丛。"
    ]
  },
  {
    "title": "天山雪歌送萧治归京",
    "author": "岑参",
    "id": "e9e5e359-1e63-48bd-ae4d-9239aad418fa",
    "content": [
      "天山有雪常不开，千峰万岭雪崔嵬。",
      "北风夜卷赤亭口，一夜天山雪更厚。",
      "能兼汉月照银山，复逐胡风过铁关。",
      "交河城边飞鸟绝，轮台路上马蹄滑。",
      "晻霭寒氛万里凝，阑干阴崖千丈冰。",
      "将军狐裘卧不暖，都护宝刀冻欲断。",
      "正是天山雪下时，送君走马归京师。",
      "雪中何以赠君别，惟有青青松树枝。"
    ]
  },
  {
    "title": "登蒜山观发军",
    "author": "许浑",
    "id": "d1dc5bd7-2fe5-4341-81e5-b9d2a3e4a336",
    "content": [
      "羽檄征兵急，辕门选将雄。",
      "犬羊忧破竹，貔虎极飞蓬。",
      "定系猖狂虏，何烦矍铄翁。",
      "更探黄石略，重振黑山功。",
      "别马嘶营柳，惊乌散井桐。",
      "低星连宝剑，残月让雕弓。",
      "浪晓戈鋋里，山晴鼓角中。",
      "甲开鱼照水，旗飏虎拏风。",
      "去想金河远，行知玉塞空。",
      "汉庭应有问，师律在元戎。"
    ]
  },
  {
    "title": "石上阁",
    "author": "无名氏",
    "id": "d827bbc7-2b82-4437-b81b-5e174dcdc134",
    "content": [
      "水石引我去，南湖复东壑。",
      "不厌随竹阴，来登石上阁。",
      "磴道通石门，欹崖断如凿。",
      "飞梁架峰头，夭矫虹霓若。",
      "下视竹木杪，仰见悬泉落。",
      "水声兼松吹，音响参众乐。",
      "时时为雾雨，飘洒湿帘箔。",
      "吾欲弃簪缨，于兹守寂寞。"
    ]
  },
  {
    "title": "对雪",
    "author": "许浑",
    "id": "66eef6e0-819c-4d4b-ba83-72358755f2d9",
    "content": [
      "飞舞北风凉，玉人歌玉堂。",
      "帘帷增曙色，珠翠发寒光。",
      "柳重絮微湿，梅繁花未香。",
      "兹辰贺丰岁，箫鼓宴梁王。"
    ]
  },
  {
    "title": "赠李秘书",
    "author": "赵嘏",
    "id": "884f2266-b4af-4c36-8dbe-e3658e5cc46a",
    "content": [
      "束带临风气调新，孔门才业独谁伦。",
      "杉松韵冷雪溪暗，鸾鹤势高天路春。",
      "美玉韫来休问价，芳枝攀去正无尘。",
      "莫将芸阁轻科第，须作人间第一人。"
    ]
  },
  {
    "title": "巽公院五咏 净土堂",
    "author": "柳宗元",
    "id": "45949e82-08fb-4b8e-94b1-9c2e0f5e541e",
    "content": [
      "结习自无始，沦溺穷苦源。",
      "流形及兹世，始悟三空门。",
      "华堂开净域，图像焕且繁。",
      "清冷焚众香，微妙歌法言。",
      "稽首媿导师，超遥谢尘昏。"
    ]
  },
  {
    "title": "经端溪峡中",
    "author": "杨衡",
    "id": "a5d6bf35-4373-4e6b-bcdd-b17ec8472e87",
    "content": [
      "阴岸东流水，上有微风生。",
      "素羽漾翠涧，碧苔敷丹英。",
      "重林宿雨晦，远岫孤霞明。",
      "飞猱相攀牵，白云乱纵横。",
      "有客溯轻檝，阅胜匪羁程。",
      "逍遥一息间，粪土五侯荣。",
      "搴茗庶蠲热，漱泉聊析酲。",
      "寄言丝竹者，讵识松风声。"
    ]
  },
  {
    "title": "喜雨",
    "author": "殷尧藩",
    "id": "973d40f8-bd19-485b-b579-b994216de74a",
    "content": [
      "临岐终日自裴回，干我茅斋半亩苔。",
      "山上乱云随手变，淛东飞雨过江来。",
      "一元和气归中正，百怪苍渊起蛰雷。",
      "千里稻花应秀色，酒樽风月醉亭台。"
    ]
  },
  {
    "title": "甘露寺紫薇花",
    "author": "孙鲂",
    "id": "a556fd46-65c6-44b5-b189-9641bb118d69",
    "content": [
      "蜀葵鄙下兼全落，菡萏清高且未开。",
      "赫日迸光飞蝶去，紫薇擎艳出林来。",
      "闻香不称从僧舍，见影尤思在酒杯。",
      "谁笑晚芳为贱劣，便饶春丽已尘埃。",
      "牵吟过夏惟忧尽，立看移时亦忘回。",
      "惆怅寓居无好地，嬾能分取一枝栽。"
    ]
  },
  {
    "title": "陈秀才亭际木兰",
    "author": "方干",
    "id": "31b2aa54-caed-497d-9062-0b31ff8c26fe",
    "content": [
      "昔见初栽日，今逢成树时。",
      "存思心更感，遶看步还迟。",
      "蝶舞摇风蘂，莺啼含露枝。",
      "裴回不忍去，应与醉相宜。"
    ]
  },
  {
    "title": "送人随姊夫任云安令",
    "author": "刘言史",
    "id": "327e2367-7dab-4ab9-96b1-8a357b515b1e",
    "content": [
      "闲逐维私向武城，北风青雀片时行。",
      "孤帆瞥过荆州岸，认得瞿塘急浪声。"
    ]
  },
  {
    "title": "相和歌辞 猛虎行",
    "author": "李贺",
    "id": "03ab8d68-3b2a-4180-8592-cd523ee54570",
    "content": [
      "长戈莫舂，彊弩莫烹。",
      "乳孙哺子，教得生狞。",
      "举头为城，掉尾为旌。",
      "东海黄公，愁见夜行。",
      "道逢驺虞，牛哀不平。",
      "生何用尺刀，壁上雷鸣。",
      "泰山之下，妇人哭声。",
      "官家有程，吏不敢听。"
    ]
  },
  {
    "title": "送韦仁实兄弟入关",
    "author": "李贺",
    "id": "fd5fc9fd-285d-4464-8168-f245709cbe1a",
    "content": [
      "送客饮别酒，千觞无赭颜。",
      "何物最伤心，马首鸣金镮。",
      "野色浩无主，秋明空旷间。",
      "坐来壮胆破，断目不能看。",
      "行槐引西道，青梢长攒攒。",
      "韦郎好兄弟，叠玉生文翰。",
      "我在山上舍，一亩蒿硗田。",
      "夜雨呌租吏，春声暗交关。",
      "谁解念劳劳，苍突唯南山。"
    ]
  },
  {
    "title": "灵草歌 海宝草",
    "author": "白云仙人",
    "id": "4e9a4179-1c22-48d7-a336-b114f754acfc",
    "content": [
      "十年学仙术，灵草少知音。",
      "白禄堪为柜，海宝善软金。",
      "生在沙岗上，常得道家钦。",
      "朱内抽真汞，花红根自深。"
    ]
  },
  {
    "title": "梦游春七十韵",
    "author": "元稹",
    "id": "49449ba6-fe7f-4b59-9d78-586fe5aa13ab",
    "content": [
      "昔岁梦游春，梦游何所遇。",
      "梦入深洞中，果遂平生趣。",
      "清泠浅漫流，画舫兰篙渡。",
      "过尽万株桃，盘旋竹林路。",
      "长廊抱小楼，门牖相回互。",
      "楼下杂花丛，丛边绕鸳鹭。",
      "池光漾霞影，晓日初明煦。",
      "未敢上阶行，频移曲池步。",
      "乌龙不作声，碧玉曾相慕。",
      "渐到帘幕间，裴回意犹惧。",
      "闲窥东西合，奇玩参差布。",
      "隔子碧油糊，驼钩紫金镀。",
      "逡巡日渐高，影响人将寤。",
      "鹦鹉饥乱鸣，娇娃睡犹怒。",
      "帘开侍儿起，见我遥相谕。",
      "铺设绣红茵，施张钿妆具。",
      "潜褰翡翠帷，瞥见珊瑚树。",
      "不辨花貌人，空惊香若雾。",
      "身回夜合偏，态敛晨霞聚。",
      "睡脸桃破风，汗妆莲委露。",
      "丛梳百叶髻，金蹙重台屦。",
      "纰輭钿头帬，玲珑合欢袴。",
      "鲜妍脂粉薄，暗澹衣裳故。",
      "最似红牡丹，雨来春欲暮。",
      "梦魂良易惊，灵境难久寓。",
      "夜夜望天河，无由重沿溯。",
      "结念心所期，返如禅顿悟。",
      "觉来八九年，不向花回顾。",
      "杂合两京春，喧阗众禽护。",
      "我到看花时，但作怀仙句。",
      "浮生转经历，道性尤坚固。",
      "近作梦仙诗，亦知劳肺腑。",
      "一梦何足云，良时事婚娶。",
      "当年二纪初，嘉节三星度。",
      "朝蕣玉佩迎，高松女萝附。",
      "韦门正全盛，出入多欢裕。",
      "甲第涨清池，鸣驺引朱辂。",
      "广榭舞萎蕤，长筵宾杂厝。",
      "青春讵几日，华实潜幽蠹。",
      "秋月照潘郎，空山怀谢傅。",
      "红楼嗟坏壁，金谷迷荒戍。",
      "石压破阑干，门摧旧梐枑。",
      "虽云觉梦殊，同是终难驻。",
      "悰绪竟何如，棼丝不成絇。",
      "卓女白头吟，阿娇金屋赋。",
      "重璧盛姬台，青冢明妃墓。",
      "尽委穷尘骨，皆随流波注。",
      "幸有古如今，何劳缣比素。",
      "况余当盛时，早岁谐如务。",
      "诏册冠贤良，谏垣陈好恶。",
      "三十再登朝，一登还一仆。",
      "宠荣非不早，邅回亦云屡。",
      "直气在膏肓，氛氲日沈痼。",
      "不言意不快，快意言多忤。",
      "忤诚人所贼，性亦天之付。",
      "乍可沈为香，不能浮作瓠。",
      "诚为坚所守，未为明所措。",
      "事事身已经，营营计何误。",
      "美玉琢文珪，良金填武库。",
      "徒谓自坚贞，安知受砻铸。",
      "长丝羁野马，密网罗阴兔。",
      "物外各迢迢，谁能远相锢。",
      "时来既若飞，祸速当如骛。",
      "曩意自未精，此行何所诉。",
      "努力去江陵，笑言谁与晤。",
      "江花纵可怜，奈非心所慕。",
      "石竹逞奸黠，蔓青夸亩数。",
      "一种薄地生，浅深何足妒。",
      "荷叶水上生，团团水中住。",
      "泻水置叶中，君看不相汚。"
    ]
  },
  {
    "title": "杂曲歌辞 行路难",
    "author": "卢照邻",
    "id": "6393b72d-7d61-4201-9072-e5589b1637ab",
    "content": [
      "君不见长安城北渭桥边，枯木横槎卧古田。",
      "昔日含红复含紫，常时留雾亦留烟。",
      "春景春风花似雪，香车玉轝恒阗咽。",
      "若个游人不竞攀，若个倡家不来折。",
      "倡家宝袜蛟龙帔，公子银鞍千万骑。",
      "黄莺一向花娇春，两两三三将子戏。",
      "千尺长条百尺枝，丹桂青榆相蔽亏。",
      "珊瑚叶上鸳鸯鸟，凤凰巢里雏鹓儿。",
      "巢倾枝折凤归去，条枯叶落狂风吹。",
      "一朝零落无人问，万古摧残君讵知。",
      "人生贵贱无终始，倏忽须臾难久恃。",
      "谁家能驻西山日，谁家能堰东流水。",
      "汉家陵树满秦川，行来行去尽哀怜。",
      "自昔公卿二千石，咸拟荣华一万年。",
      "不见朱唇将白貌，惟闻素棘与黄泉。",
      "金貂有时须换酒，玉麈但摇莫计钱。",
      "寄言坐客神仙署，一生一死交情处。",
      "苍龙阙下君不来，白鹤山前我应去。",
      "云间海上邈难期，赤心会合在何时？",
      "但愿尧年一百万，长作巢由也不辞。"
    ]
  },
  {
    "title": "詶故人陈乂都",
    "author": "方干",
    "id": "3f0a2210-7ade-4233-bb78-127bd6c5a5f7",
    "content": [
      "远别那无梦，重游自有期。",
      "半年乡信到，两地赤心知。",
      "坐久吟移调，更长砚结凘。",
      "文人才力薄，终怕阿戎欺。"
    ]
  },
  {
    "title": "即事",
    "author": "杜牧",
    "id": "57fcc29a-3136-4a89-b306-54bf8e30438c",
    "content": [
      "因思上党三年战，闲咏周公七月诗。",
      "竹帛未闻书死节，丹青空见画灵旗。",
      "萧条井邑如鱼尾，早晚干戈识虎皮。",
      "莫笑一麾东下计，满江秋浪碧参差。"
    ]
  },
  {
    "title": "送陆鸿渐赴越",
    "author": "皇甫冉",
    "id": "fc4fd7fb-829d-4d74-ab63-36071c7608fe",
    "content": [
      "行随新树深，梦隔重江远。",
      "迢递风日间，苍茫洲渚晚。"
    ]
  },
  {
    "title": "酬张秘书因寄马赠诗",
    "author": "元稹",
    "id": "1f231302-d3a1-4341-9543-750b8d2909e2",
    "content": [
      "丞相功高厌武名，牵将战马寄儒生。",
      "四蹄荀距藏虽尽，六尺须头见尚惊。",
      "减粟偷儿憎未饱，骑驴诗客骂先行。",
      "劝君还却司空著，莫遣衙参傍子城。"
    ]
  },
  {
    "title": "长安早春",
    "author": "张子容",
    "id": "8faf26f4-8811-4c7a-b3b2-416d622b49c8",
    "content": [
      "开国维东井，城池起北辰。",
      "咸歌太平日，共乐建寅春。",
      "雪尽黄山树，冰开黑水津。",
      "草迎金埒马，花伴玉楼人。",
      "鸿渐看无数，莺歌听欲频。",
      "何当桂枝擢，还及柳条新。"
    ]
  },
  {
    "title": "夏日雨中寄幕中知己",
    "author": "齐己",
    "id": "9ddb23fd-e5bf-4b01-bd37-cc986da31a75",
    "content": [
      "北风吹夏雨，和竹亚南轩。",
      "豆枕欹凉冷，莲峰入梦魂。",
      "窗多斜迸湿，庭徧瀑流痕。",
      "清兴知无限，晴来示一言。"
    ]
  },
  {
    "title": "伤友人悼吹箫妓",
    "author": "杜牧",
    "id": "4e28d87d-576b-4af0-8a43-63d28c15f811",
    "content": [
      "玉箫声断没流年，满目春愁陇树烟。",
      "艳质已随云雨散，凤楼空锁月明天。"
    ]
  },
  {
    "title": "题潘岳六城南庄庄是源赞善处",
    "author": "陈润",
    "id": "a13c4fc7-78fe-4427-9a63-49b6b30c115a",
    "content": [
      "原公旧路唯三径，潘岳新年已二毛。",
      "（《千载佳句》卷上《人事部·闲居》）（按：《全唐诗逸》卷中误收此诗为温达作，今移正。",
      "又《全唐诗逸》卷中据《文镜秘府论》天卷录陈闰《罢官后却归旧居诗》，别作一人，实误。",
      "陈闰应即陈润，《文苑英华》卷一五七、卷二九八录润诗皆作陈闰，可证。",
      "）。"
    ]
  },
  {
    "title": "商山道者",
    "author": "贯休",
    "id": "88bace35-b989-4721-bf37-255f8a673b40",
    "content": [
      "五千言外得玄音，石屋寒栖隔雪林。",
      "多傍松风梳绿发，只烧崖药点黄金。",
      "澄潭龙气来萦砌，月冷星精下听琴。",
      "曾梦先生非此处，碧桃溪上紫烟深。"
    ]
  },
  {
    "title": "汉阳献李相公",
    "author": "刘长卿",
    "id": "0b75e406-e8fa-453a-b749-52a205d807ba",
    "content": [
      "退身高卧楚城幽，独掩闲门汉水头。",
      "春草雨中行径没，暮山江上卷帘愁。",
      "几人犹忆孙弘阁，百口同乘范蠡舟。",
      "早晚却还丞相印，十年空被白云留。"
    ]
  },
  {
    "title": "兵后送薛居士移家安吉",
    "author": "皎然",
    "id": "786d2b48-9685-4b38-8d5d-01d29ad520ad",
    "content": [
      "旧游经丧乱，道在复何人。",
      "寒草心易折，闲云性常真。",
      "交情别后见，诗句比来新。",
      "向我桃州住，惜君东岭春。"
    ]
  },
  {
    "title": "闻国家将行封禅聊抒臣情",
    "author": "鲍溶",
    "id": "55d67245-4ceb-49d0-be30-a0c64000d208",
    "content": [
      "云雨由来随六龙，玉泥瑶检不干封。",
      "山知槱柞新烟火，臣望箫韶旧鼓钟。",
      "清跸间过素王庙，翠华高映大夫松。",
      "旅中病客谙尧曲，身贱何由奏九重。"
    ]
  },
  {
    "title": "宿业师山房期丁大不至",
    "author": "孟浩然",
    "id": "3e504df9-b22d-480e-9e7c-9f8ab8591b91",
    "content": [
      "夕阳度西岭，群壑倏已暝。",
      "松月生夜凉，风泉满清听。",
      "樵人归欲尽，烟鸟栖初定。",
      "之子期宿来，孤琴候萝迳。"
    ]
  },
  {
    "title": "早发邺北经古城",
    "author": "聂夷中",
    "id": "9efa9734-5a13-4087-a59c-49a4f0fb63c3",
    "content": [
      "微月东南明，双牛耕古城。",
      "但耕古城地，不知古城名。",
      "当昔置此城，岂料今日耕。",
      "蔓草已离披，狐兔何纵横。",
      "秋云零落散，秋风萧条生。",
      "对古良可叹，念今转伤情。",
      "古人已冥冥，今人又营营。",
      "不知马蹄下，谁家旧台亭。"
    ]
  },
  {
    "title": "咏史诗 郴县",
    "author": "胡曾",
    "id": "cf8552ec-60a5-4cfa-9186-4a24c110b463",
    "content": [
      "义帝南迁路入郴，国亡身死乱山深。",
      "不知埋恨穷泉后，几度西陵片月沈。"
    ]
  },
  {
    "title": "句",
    "author": "胡玢",
    "id": "c4c54bcd-4108-4ca9-9b33-b9c796b3dc8a",
    "content": [
      "轮中别有物，光外更无空。"
    ]
  },
  {
    "title": "古词",
    "author": "李群玉",
    "id": "10a04c72-d56f-49cf-93c6-0e2c12bb1889",
    "content": [
      "一合相思泪，临江洒素秋。",
      "碧波如会意，却与向西流。"
    ]
  },
  {
    "title": "题从叔述灵岩山壁",
    "author": "孟郊",
    "id": "0daa20b6-5cb4-4a13-9f43-ec4b9448bb36",
    "content": [
      "换却世上心，独起山中情。",
      "露衣凉且鲜，云策高复轻。",
      "喜见夏日来，变为松景清。",
      "每将逍遥听，不厌飕飗声。",
      "远念尘末宗，未疎俗间名。",
      "桂枝妄举手，萍路空劳生。",
      "仰谢开净弦，相招时一鸣。"
    ]
  },
  {
    "title": "伤春五首 一",
    "author": "杜甫",
    "id": "cf81140d-3582-401f-a17d-87607f23ac91",
    "content": [
      "天下兵虽满，春光日自浓。",
      "西京疲百战，北阙任群凶。",
      "关塞三千里，烟花一万重。",
      "蒙尘清路急，御宿且谁供。",
      "殷复前王道，周迁旧国容。",
      "蓬莱足云气，应合总从龙。"
    ]
  },
  {
    "title": "郊庙歌辞 昭德皇后庙乐章 永和",
    "author": "不详",
    "id": "389ab6fd-17b0-4633-af04-f1f4d9985116",
    "content": [
      "穆清庙，荐严禋。",
      "昭礼备，和乐新。",
      "望灵光，集元辰。",
      "祚无极，享万春。"
    ]
  },
  {
    "title": "水堂送诸文士戏赠潘丞联句",
    "author": "颜真卿",
    "id": "ca540fa1-8bdf-4128-b51a-355f70e94afd",
    "content": [
      "居人未可散，上客须留著。",
      "莫唱阿亸回，应云夜半乐。",
      "诗教刻烛赋，酒任连盘酌。",
      "从他白眼看，终恋青山郭。",
      "林栖非姓许，寺住那名约。",
      "会异永和年，才同建安作。",
      "何烦问更漏，但遣催弦索。",
      "共说长句能，皆言早归恶。",
      "那知殊出处，还得同笑谑。",
      "雅韵虽暂欢，禅心肯抛却。",
      "一宿同高会，几人归下若。",
      "帘开北陆风，烛焯南枝鹊。",
      "文场苦叨窃，钓渚甘漂泊。",
      "弱质幸见容，菲才诚重诺。"
    ]
  },
  {
    "title": "诗（幷序） 一○二",
    "author": "王梵志",
    "id": "5c0361f2-bb7f-4045-8c70-0bacbaba79b5",
    "content": [
      "平生不吃著，于身一世错。",
      "一日命终时，拔釜交樛杓。",
      "若有大官职，身苦妻儿乐。",
      "叉手立公庭，终朝并[两]（雨）脚。",
      "得禄奴婢飡，请赐妻儿著。",
      "一日事参差，独自煞你却。"
    ]
  },
  {
    "title": "赋得弱柳鸣秋蝉",
    "author": "太宗皇帝",
    "id": "487805d3-fe67-46d9-912d-29587a2cb1c5",
    "content": [
      "散影玉阶柳，含翠隐鸣蝉。",
      "微形藏叶里，乱响出风前。"
    ]
  },
  {
    "title": "诗三百三首 九十八",
    "author": "寒山",
    "id": "83c8d652-c3f4-4a76-82a1-2ee73a3ee74d",
    "content": [
      "推寻世间事，子细总皆知。",
      "凡事莫容易，尽爱讨便宜。",
      "护即弊成好，毁即是成非。",
      "故知杂滥口，背面总由伊。",
      "冷暖我自量，不信奴唇皮。"
    ]
  },
  {
    "title": "游崇真观南楼覩新及第题名处",
    "author": "鱼玄机",
    "id": "178f9489-55b1-4ec4-8de6-ee3bdb0ea1e5",
    "content": [
      "云峰满目放春晴，历历银钩指下生。",
      "自恨罗衣掩诗句，举头空羡榜中名。"
    ]
  },
  {
    "title": "九日醉吟",
    "author": "白居易",
    "id": "6d1db9cd-036a-4a04-896f-e07c31372726",
    "content": [
      "有恨头还白，无情菊自黄。",
      "一为州司马，三见岁重阳。",
      "劒匣尘埃满，笼禽日月长。",
      "身从渔父笑，门任雀罗张。",
      "问疾因留客，听吟偶置觞。",
      "叹时论倚伏，怀旧数存亡。",
      "奈老应无计，治愁或有方。",
      "无过学王绩，唯以醉为乡。"
    ]
  },
  {
    "title": "高苑令歌",
    "author": "不详",
    "id": "1dab8453-d93d-4c64-809d-1d2310ee9d97",
    "content": [
      "高苑之树枯已荣，淄川之水浑已澄，邹邑之民仆已行。"
    ]
  },
  {
    "title": "行路难",
    "author": "卢照邻",
    "id": "a29954ad-e112-4473-9804-52bad4b62b9c",
    "content": [
      "君不见长安城北渭桥边，枯木横槎卧古田。",
      "昔日含红复含紫，常时留雾亦留烟。",
      "春景春风花似雪，香车玉轝恒阗咽。",
      "若个游人不竞攀，若个娼家不来折。",
      "娼家宝袜蛟龙帔，公子银鞍千万骑。",
      "黄莺一一向花娇，青鸟双双将子戏。",
      "千尺长条百尺枝，月桂星榆相蔽亏。",
      "珊瑚叶上鸳鸯鸟，凤皇巢里雏鹓儿。",
      "巢倾枝折凤归去，条枯叶落任风吹。",
      "一朝零落无人问，万古摧残君讵知。",
      "人生贵贱无终始，倏忽须臾难久恃。",
      "谁家能驻西山日，谁家能堰东流水。",
      "汉家陵树满秦川，行来行去尽哀怜。",
      "自昔公卿二千石，咸拟荣华一万年。",
      "不见朱唇将白貌，唯闻素棘与黄泉。",
      "金貂有时换美酒，玉麈但摇莫计钱。",
      "寄言坐客神仙署，一生一死交情处。",
      "苍龙阙下君不来，白鹤山前我应去。",
      "云间海上邈难期，赤心会合在何时。",
      "但愿尧年一百万，长作巢由也不辞。"
    ]
  },
  {
    "title": "览镜呈柏中丞",
    "author": "杜甫",
    "id": "11b3901b-45f3-44c6-a660-8b989e9d795f",
    "content": [
      "渭水流关内，终南在日边。",
      "胆销豺虎窟，泪入犬羊天。",
      "起晚堪从事，行迟更学仙。",
      "镜中衰谢色，万一故人怜。"
    ]
  },
  {
    "title": "舞曲歌辞 霓裳辞十首 四",
    "author": "王建",
    "id": "4d4046a1-74fa-49c7-99ff-b974cd2a31de",
    "content": [
      "旋翻新谱声初足，除却梨园未教人。",
      "宣与书家分手写，中官走马赐功臣。"
    ]
  },
  {
    "title": "里中女",
    "author": "于𣸣",
    "id": "2fc493ab-8564-48e6-9edf-e058fc9e01e1",
    "content": [
      "吾闻池中鱼，不识海水深。",
      "吾闻桑下女，不识华堂阴。",
      "贫窗苦机杼，富家鸣杵砧。",
      "天与双明眸，只教识蒿簪。",
      "徒惜越娃貌，亦蕴韩娥音。",
      "珠玉不到眼，遂无奢侈心。",
      "岂知赵飞燕，满髻钗黄金。"
    ]
  },
  {
    "title": "顺宗至德大圣皇帝挽歌词三首 二",
    "author": "武元衡",
    "id": "2958c332-2b46-42d8-83c2-088c78ae1e49",
    "content": [
      "容卫晓徘徊，严城阊阖开。",
      "乌号龙驭远，遏密凤声哀。",
      "昆浪黄河注，崦嵫白日颓。",
      "恭闻天子孝，不忍望铜台。"
    ]
  },
  {
    "title": "临蒸诸葛亮宅（题拟）",
    "author": "蒋防",
    "id": "4cf3bb3d-b449-49ed-9400-61f9629c7eef",
    "content": [
      "始有诸葛翁，柯亭寄翠霭。",
      "（见《舆地纪胜》卷五五《衡州》）。"
    ]
  },
  {
    "title": "官池春鴈二首 一",
    "author": "杜甫",
    "id": "d667cadd-45f0-44ef-947c-1c166be18ccd",
    "content": [
      "自古稻粱多不足，至今㶉𫛶乱为群。",
      "且休怅望看春水，更恐归飞隔暮云。"
    ]
  },
  {
    "title": "怀匡山山长二首 一",
    "author": "贯休",
    "id": "b350d17b-8e23-4042-bf63-9f5900f59be1",
    "content": [
      "白石峰之半，先生好在么。",
      "卷帘当大瀑，常恨不如他。",
      "杉罅龙涎溢，潭㘭石发多。",
      "吾皇搜草泽，争奈谢安何。"
    ]
  },
  {
    "title": "游秋浦白笴陂二首 二",
    "author": "李白",
    "id": "d305addc-bb71-4e60-ad20-40c499a4a75a",
    "content": [
      "白笴夜长啸，爽然溪谷寒。",
      "鱼龙动陂水，处处生波澜。",
      "天借一明月，飞来碧云端。",
      "故乡不可见，肠断正西看。"
    ]
  },
  {
    "title": "除官行至昭应闻友人出官因寄",
    "author": "杜牧",
    "id": "8ff7d3b9-9b28-4293-8fde-aae03e263d65",
    "content": [
      "贱子来千里，明公去一麾。",
      "可能休涕泪，岂独感恩知。",
      "草木穷秋后，山川落照时。",
      "如何望故国，驱马却迟迟。"
    ]
  },
  {
    "title": "太学创置石经",
    "author": "薛存诚",
    "id": "809905e2-7b41-4234-ab0f-47ea5433d192",
    "content": [
      "圣唐复古制，德义功无替。",
      "奥旨悦诗书，遗文分篆隶。",
      "银钩互交映，石壁靡尘翳。",
      "永与乾坤期，不逐日月逝。",
      "儒林道益广，学者心弥锐。",
      "从此理化成，恩光遍遐裔。"
    ]
  },
  {
    "title": "颂三首 三",
    "author": "省澄",
    "id": "eab4fc15-2306-4cc8-b680-4912ca7f6b2d",
    "content": [
      "吴坂当年塔未开，宋云葱岭见师回。",
      "手携只履分明个，后代如何密荐来。",
      "（见《祖堂集》卷十三。",
      "）。"
    ]
  },
  {
    "title": "送罗判官还寿州幕",
    "author": "皎然",
    "id": "ccc82c46-f8e8-4870-8ec4-07c89144fa67",
    "content": [
      "君章才五色，知尔得家风。",
      "故里旋归驾，寿春思奉戎。",
      "天寒长蛇伏，飙烈文虎雄。",
      "定颂张征虏，桓桓戡难功。"
    ]
  },
  {
    "title": "江南二首 一",
    "author": "陆龟蒙",
    "id": "4b9d67c3-b517-4b15-bc75-b97a1306eb3b",
    "content": [
      "便风船尾香秔熟，细雨层头赤鲤跳。",
      "待得江餐闲望足，日斜方动木兰桡。"
    ]
  },
  {
    "title": "赠谦明上人",
    "author": "李中",
    "id": "859d6868-9564-4647-86eb-4e1d01c6a2e6",
    "content": [
      "虽寄上都眠竹寺，逸情终忆白云端。",
      "闲登钟阜林泉晚，梦去沃洲风雨寒。",
      "新试茶经煎有兴，旧婴诗病舍终难。",
      "常闻秋夕多无寐，月在高台独凭栏。"
    ]
  },
  {
    "title": "哭吕衡州六首 四",
    "author": "元稹",
    "id": "83f874a6-f01c-41f5-be65-4b7bcf652188",
    "content": [
      "雕鹗生难敌，沉檀死更香。",
      "儿童喧巷市，羸老哭碑堂。",
      "鴈起沙汀暗，云连海气黄。",
      "祝融峰上月，几照北人丧。"
    ]
  },
  {
    "title": "花发上林",
    "author": "窦常",
    "id": "46637ec9-5056-4420-a803-049de567ef82",
    "content": [
      "上苑晓沈沈，花枝乱缀阴。",
      "色浮双阙近，春入九门深。",
      "向暖风初扇，余寒雪尚侵。",
      "艳回秦女目，愁处越人心。",
      "绕绕时萦蝶，关关乍引禽。",
      "宁知幽谷羽，一举欲依林。"
    ]
  },
  {
    "title": "赠双文",
    "author": "元稹",
    "id": "1c0a2555-7e81-4da1-bc82-ab3cbaf88248",
    "content": [
      "艳极翻含怨，怜多转自娇。",
      "有时还暂笑，闲坐爱无憀。",
      "晓月行看堕，春酥见欲消。",
      "何因肯垂手，不敢望回腰。"
    ]
  },
  {
    "title": "经仙人渚即沈山下古人沈义白日升仙处",
    "author": "皎然",
    "id": "00148577-1689-4ef2-ae7f-9bc484345c53",
    "content": [
      "日月人间短，何时此得仙。",
      "古山春已尽，遗渚事空传。",
      "不见腾云驾，徒临洗药泉。",
      "如今成逝水，翻使恨流年。"
    ]
  },
  {
    "title": "杂曲歌辞 起夜半",
    "author": "聂夷中",
    "id": "ec880efb-495d-48aa-9764-a827c4bd8864",
    "content": [
      "念远心如烧，不觉中夜起。",
      "桃花带露泛，立在月明里。"
    ]
  },
  {
    "title": "信笔",
    "author": "韩偓",
    "id": "e168bdbb-7eb4-423e-ace3-49f7e61e57ac",
    "content": [
      "春风狂似虎，春浪白于鹅。",
      "柳密藏烟易，松长见日多。",
      "石崖采芝叟，乡俗摘茶歌。",
      "道在无伊郁，天将奈尔何。"
    ]
  },
  {
    "title": "赋得华亭鹤",
    "author": "孔德绍",
    "id": "f3797664-352d-40cd-b10a-1adb0947710f",
    "content": [
      "华亭失侣鹤，乘轩宠遂终。",
      "三山凌苦雾，千里激悲风。",
      "心危白露下，声断彩弦中。",
      "何言斯物变，翻复似辽东。"
    ]
  },
  {
    "title": "秋日登山",
    "author": "长孙佐辅",
    "id": "c1feef8a-fe93-4834-b360-57350f629835",
    "content": [
      "逐胜不怯寒，秋山闲独登。",
      "依稀小径通，深处逢来僧。",
      "侧右拥寒溜，欹松悬古藤。",
      "明书问知友，兴咏将谁能。"
    ]
  },
  {
    "title": "七七",
    "author": "王梵志",
    "id": "387221fb-3a7e-41b9-bc46-739dfdd646bd",
    "content": [
      "饮酒是痴报，如人落粪坑。",
      "情知有不争，（「争」，伯三五五八、伯三七一六卷作「净」。",
      "）岂合岸头行。",
      "（「合」，伯三七一六卷作「不」。",
      "）。"
    ]
  },
  {
    "title": "杂曲歌辞 天长地久词 三",
    "author": "卢纶",
    "id": "a1a7867a-1613-459e-bc85-9a7a97d24a4e",
    "content": [
      "辞辇复当熊，倾心奉上宫。",
      "君王若看貌，甘在众妃中。"
    ]
  },
  {
    "title": "椶拂子",
    "author": "杜甫",
    "id": "704494b5-291d-4f04-a07c-ac2a0c754edc",
    "content": [
      "椶拂且薄陋，岂知身效能。",
      "不堪代白羽，有足除苍蝇。",
      "荧荧金错刀，擢擢朱丝蝇。",
      "非独颜色好，亦用顾盼称。",
      "吾老抱疾病，家贫卧炎蒸。",
      "咂肤倦扑灭，赖尔甘服膺。",
      "物微世竞弃，义在谁肯征。",
      "三岁清秋至，未敢阙缄藤。"
    ]
  },
  {
    "title": "夏日送田中丞赴蔡州",
    "author": "无可",
    "id": "5a2c21e1-134f-418a-b4d4-e7b63cfe4a68",
    "content": [
      "出守汝南城，应多恋阙情。",
      "地遥人久望，风起斾初行。",
      "楚庙繁蝉断，淮田细雨生。",
      "赏心知有处，蒋宅古津平。"
    ]
  },
  {
    "title": "自考功员外授给事中",
    "author": "沈佺期",
    "id": "4af7c006-1f82-42d4-8792-47f0fb5dda77",
    "content": [
      "南省推丹地，东曹拜琐闱。",
      "惠移双管笔，恩降五时衣。",
      "出入宜真选，遭逢每滥飞。",
      "器慙公理拙，才谢子云微。",
      "案牍遗常礼，朋僚隔等威。",
      "上台行揖让，中禁动光辉。",
      "旭日千门起，初春八舍归。",
      "赠兰闻宿昔，谈树隐芳菲。",
      "何幸盐梅处，唯忧对问机。",
      "省躬知任重，宁止冒荣非。"
    ]
  },
  {
    "title": "红蕉",
    "author": "柳宗元",
    "id": "cddea3a9-a11d-4fdb-8faf-e4d2bbeb68f8",
    "content": [
      "晚英值穷节，绿润含朱光。",
      "以兹正阳色，窈窕凌清霜。",
      "远物世所重，旅人心独伤。",
      "回晖眺林际，摵摵无遗芳。"
    ]
  },
  {
    "title": "碛西头送李判官入京",
    "author": "岑参",
    "id": "2f2699d2-b060-43af-bcee-ee8abea39ade",
    "content": [
      "一身从远使，万里向安西。",
      "汉月垂乡泪，胡沙费马蹄。",
      "寻河愁地尽，过碛觉天低。",
      "送子军中饮，家书醉里题。"
    ]
  },
  {
    "title": "投简成华两县诸子",
    "author": "杜甫",
    "id": "09366fe4-04f9-4665-abc0-810b9a9c6720",
    "content": [
      "赤县官曹拥材杰，软裘快马当冰雪。",
      "长安苦寒谁独悲，杜陵野老骨欲折。",
      "南山豆苗早荒秽，青门瓜地新冻裂。",
      "乡里儿童项领成，朝廷故旧礼数绝。",
      "自然弃掷与时异，况乃疎顽临事拙。",
      "饥卧动即向一旬，敝裘何啻联百结。",
      "君不见空墙日色晚，此老无声泪垂血。"
    ]
  },
  {
    "title": "谢梁尊师见访不遇",
    "author": "李翔",
    "id": "de9915a8-402c-4658-a060-967242c56716",
    "content": [
      "晓𣃁（斲）黄精昼未还（项云「𣃁」字不误，不必改。",
      "），岂知仙老降柴关。",
      "一声归鹤唳江口，数片白云遗竹间。",
      "怅望有惭劳羽驾，差池不得礼冰颜。",
      "秋风独倚书斋立，遥想真晖对暮山。"
    ]
  },
  {
    "title": "怀武夷红石子二首 一",
    "author": "贯休",
    "id": "1ae34a5d-57eb-4d41-a539-40831acfcbab",
    "content": [
      "常思红石子，独自住山椒。",
      "窗外猩猩语，炉中姹姹娇。",
      "乳香诸洞滴，地秀众峰朝。",
      "曾见奇人说，烟霞恨太遥。"
    ]
  },
  {
    "title": "送裴秀才归淮南",
    "author": "施肩吾",
    "id": "155c42c8-4976-4d67-84f6-8ebe31854bff",
    "content": [
      "怪来频起咏刀头，枫叶枝边一夕秋。",
      "又向江南别才子，却将风景过扬州。"
    ]
  },
  {
    "title": "郊庙歌辞 封泰山乐章 舒和",
    "author": "张说",
    "id": "edf071ea-ed26-4840-8842-fab95743a231",
    "content": [
      "六钟翕协六变成，八佾倘佯八风生。",
      "乐九[韶]兮人神感，美七德兮天地清。"
    ]
  },
  {
    "title": "虞美人",
    "author": "鹿虔扆",
    "id": "631b54fc-9c65-4c8f-a0a8-20f8d37a2ecc",
    "content": [
      "卷荷香澹浮烟渚，绿嫩擎新雨。",
      "琐窗疎透晓风清，象床珍簟冷光轻，水文平。",
      "九疑黛色屏斜掩，枕上眉心歛。",
      "不堪相望病将成，钿昏檀粉泪纵横，不胜情。"
    ]
  },
  {
    "title": "系寻阳上崔相涣三首 二",
    "author": "李白",
    "id": "db9952a3-612e-4fb3-ae54-79cc011cb1db",
    "content": [
      "毛遂不堕井，曾参宁杀人。",
      "虚言误公子，投杼惑慈亲。",
      "白璧双明月，方知一玉真。"
    ]
  },
  {
    "title": "落成会咏二首（前一首《全唐诗》已收）",
    "author": "陈元光",
    "id": "f0fa57a2-9e65-477c-a972-85095a77a584",
    "content": [
      "云霄开岳镇，日月列衙瞻。",
      "胜日当佳庆，清风去积炎。",
      "山畚遥猎虎，海舶近通盐。",
      "龙泽覃江浦，螭坳耀斗蟾。",
      "文床堆玉笏，武座肃金签。",
      "奇计绳陈美，明诚学孔兼。",
      "忠勤非一日，箴训要三拈。",
      "千古清泉水，居官显孝廉。"
    ]
  },
  {
    "title": "皮日休造黄巢谶",
    "author": "不详",
    "id": "ee4325dc-b923-4401-9ad9-6a2cf3848403",
    "content": [
      "欲知圣人姓，田八二十一。",
      "欲知圣人名，果头三屈律。"
    ]
  },
  {
    "title": "辋川集 漆园",
    "author": "王维",
    "id": "9fc6c345-e30d-4ee4-ac25-a02d5729c085",
    "content": [
      "古人非傲吏，自阙经世务。",
      "偶寄一微官，婆娑数株树。"
    ]
  },
  {
    "title": "鹊",
    "author": "韩溉",
    "id": "f59dbad4-f4cd-47e4-a839-9d9597d5ab7a",
    "content": [
      "才见离巢羽翼开，尽能轻飏出尘埃。",
      "人间树好纷纷占，天上桥成草草回。",
      "几度送风临玉户，一时传喜到妆台。",
      "若教颜色如霜雪，应与清平作瑞来。"
    ]
  },
  {
    "title": "怀周朴张为",
    "author": "贯休",
    "id": "5c957047-1970-4e2a-95ff-18018f2fa0b5",
    "content": [
      "二子无消息，多应各自耕。",
      "巴江思杜甫，漳水忆刘桢。",
      "白发应全白，生涯作么生。",
      "寄书多不达，空念重行行。"
    ]
  },
  {
    "title": "古镜",
    "author": "沈佺期",
    "id": "db8e564c-1367-4f18-96bf-f5515958edc5",
    "content": [
      "凿井遘古坟，古坟衬沦没。",
      "谁家青铜镜，送此长波月。",
      "长河何冥冥，千岁光不彻。",
      "玉匣历穷泉，金龙潜幽窟。",
      "鞶组已销散，锦衣亦亏阙。",
      "莓苔翳清池，虾蟆蚀明月。",
      "埋落今如此，照心未当歇。",
      "愿垂拂拭恩，为君鉴云发。",
      "（见斯二七一七《珠英学士集》残卷，据吴企明先生录本〖未刊〗。",
      "《全唐诗》卷九五仅存末六句，今补全重录。",
      "残卷原缺题，今从《全唐诗》补。",
      "）。"
    ]
  },
  {
    "title": "安庆绪将败时谶 一",
    "author": "佚名",
    "id": "9a2252fc-c3e6-4d29-bce1-f6d2c8732b55",
    "content": [
      "渡河野狐尾独速，明年死在十八日。"
    ]
  },
  {
    "title": "府试水始冰",
    "author": "马戴",
    "id": "a7ae6b9f-7099-436e-be20-5f4138618b06",
    "content": [
      "南池寒色动，北陆岁阴生。",
      "薄薄流澌聚，漓漓翠潋平。",
      "暗沾霜稍厚，回照日还轻。",
      "乳窦悬残滴，湘流减恨声。",
      "即堪金井贮，会映玉壶清。",
      "洁白心虽识，空期饮此明。"
    ]
  },
  {
    "title": "乖慵",
    "author": "郑谷",
    "id": "4a895719-7d0a-4aff-8c8b-1b1614402b17",
    "content": [
      "乖慵居竹里，凉冷卧池东。",
      "一霎芰荷雨，几回帘幕风。",
      "远僧来扣寂，小吏笑书空。",
      "衰鬓霜供白，愁颜酒借红。",
      "扇轻摇鹭羽，屏古画渔翁。",
      "自得无端趣，琴棋舫子中。"
    ]
  },
  {
    "title": "春归终南山松龛旧隐",
    "author": "李白",
    "id": "dc0512e6-2249-45ff-a710-43cacb6673be",
    "content": [
      "我来南山阳，事事不异昔。",
      "却寻溪中水，还望岩下石。",
      "蔷薇缘东窗，女萝遶北壁。",
      "别来能几日，草木长数尺。",
      "且复命酒樽，独酌陶永夕。"
    ]
  },
  {
    "title": "献蔡京",
    "author": "张顶",
    "id": "e3bb0eb8-5bf2-4489-9edf-1ff56178c787",
    "content": [
      "抛却长竿卷却丝，手持蓑笠献新诗。",
      "临川太守清如镜，不是渔人下钓时。"
    ]
  },
  {
    "title": "初到昭应呈同僚",
    "author": "王建",
    "id": "c67affe1-5356-4f31-ae7a-aa5ce2d4156d",
    "content": [
      "白发初为吏，有慙年少郎。",
      "自知身上拙，不称世间忙。",
      "秋雨悬墙绿，暮山宫树黄。",
      "同官若容许，长借老僧房。"
    ]
  },
  {
    "title": "诗（幷序） 六十七",
    "author": "王梵志",
    "id": "ab6efbf1-8115-4fe0-a7ac-0c61ce45da11",
    "content": [
      "亡（张改作「妄」）随（项校「玉髓」）长年术，金刚不坏身。",
      "俱伤生死苦，谁兑（项校「免」）湼槃因。",
      "精魂归寂灭，骨肉化灰尘。",
      "释老由自气（戴校「犹自去」，项校「犹自弃」），何况迷遇（项校「愚」）人。",
      "。"
    ]
  },
  {
    "title": "杂曲歌辞 妾薄命",
    "author": "武平一",
    "id": "7ba1642b-a69c-4d3a-87ac-fd019f934922",
    "content": [
      "有女妖且丽，裴回湘水湄。",
      "水湄兰杜芳，采之将寄谁。",
      "瓠犀发皓齿，双蛾嚬翠眉。",
      "红脸如开莲，素肤若凝脂。",
      "绰约多逸态，轻盈不自持。",
      "常矜绝代色，复恃倾城姿。",
      "子夫前入侍，飞燕复当时。",
      "正悦掌中舞，宁哀团扇诗。",
      "洛川昔云遇，高唐今尚违。",
      "幽合禽雀噪，闲阶草露滋。",
      "流景一何速，年华不可追。",
      "解佩安何赠，怨咽空自悲。"
    ]
  },
  {
    "title": "相和歌辞 铜雀妓 一",
    "author": "王勃",
    "id": "07350b9f-fa3c-4d1b-8f99-363c11f9873d",
    "content": [
      "妾本深宫妓，曾城闭九重。",
      "君王欢爱尽，歌舞为谁容。",
      "锦衾不复襞，罗衣谁再缝。",
      "高台西北望，流涕向青松。"
    ]
  },
  {
    "title": "巫山高",
    "author": "乔知之",
    "id": "be65f9a4-d8ad-4161-ae02-fb8d6eeaea69",
    "content": [
      "巫山十二峰，参差互隐见。",
      "浔阳几千里，周览忽已徧。",
      "想像神女姿，摘芳共珍荐。",
      "楚云何逶迤，红树日葱蒨。",
      "楚云没湘源，红树断荆门。",
      "郢路不可见，况复夜闻猨。"
    ]
  },
  {
    "title": "太和戊申岁大有年诏赐百僚出城观秋稼谨书盛事以俟采诗者",
    "author": "刘禹锡",
    "id": "ae2ea063-a899-442d-9a59-27eef726f78f",
    "content": [
      "长安铜雀鸣，秋稼与云平。",
      "玉烛调寒暑，金风报顺成。",
      "川原呈上瑞，恩泽赐闲行。",
      "欲反重城掩，犹闻歌吹声。"
    ]
  },
  {
    "title": "杜陵贻杜牧侍御",
    "author": "赵嘏",
    "id": "baddcc92-7920-4b9b-946e-f44542a75daa",
    "content": [
      "紫陌尘多不可寻，南溪酒熟一披襟。",
      "山高昼枕石床隐，泉落夜窗烟树深。",
      "白首寻人嗟问计，青云无路觅知音。",
      "唯君怀抱安如水，他日门墙许醉吟。"
    ]
  },
  {
    "title": "酬丘光庭",
    "author": "罗隐",
    "id": "656ca402-52dd-4131-8a96-5b768d0f856f",
    "content": [
      "正月十一日书札，五月十六日到来。",
      "柳吟秦望咫尺地，鲤鱼何处闲裴回？",
      "故人情意未疎索，次第序述眉眼开。",
      "上言二年隔烟水，下有数幅真琼瑰。",
      "行吟坐读口不倦，瀑泉激射琅玕摧。",
      "壁池兰蕙日已老，村酒蘸甲时几桮。",
      "鹤龄鸿算不复见，雨后蓑笠空莓苔。",
      "自从黄寇扰中土，人心波荡犹未回。",
      "道殷合眼拜九列，张濬掉舌升三台。",
      "朝廷济济百揆序，宁将对面容奸回。",
      "祸生有基妖有渐，翠华西幸蒙尘埃。",
      "三川梗塞两河闭，大明宫殿生蒿莱。",
      "懦夫早岁不量力，策蹇仰北高崔嵬。",
      "千门万户扃锁密，良匠不肯雕散材。",
      "君今得意尚如此，况我麋鹿悠悠哉。",
      "荣衰贵贱目所睹，莫嫌头白黄金台。"
    ]
  },
  {
    "title": "三堂东湖作",
    "author": "韦庄",
    "id": "fa88d19a-2195-4674-9fe0-b4211a37fc59",
    "content": [
      "满塘秋水碧泓澄，十亩菱花晚镜清。",
      "景动新桥横蝃𬟽，岸铺芳草睡䴔䴖。",
      "蟾投夜魄当湖落，岳倒秋莲入浪生。",
      "何处最添诗客兴，黄昏烟雨乱蛙声。"
    ]
  },
  {
    "title": "从军行五首 二",
    "author": "皎然",
    "id": "9a5d1655-e201-4e9e-ac7a-ae583c563707",
    "content": [
      "韩斾拂丹霄，汉军新破辽。",
      "红尘驱卤簿，白羽拥嫖姚。",
      "战苦军犹乐，功高将不骄。",
      "至今丁零塞，朔吹空萧萧。"
    ]
  },
  {
    "title": "送人归吴",
    "author": "姚鹄",
    "id": "c4b9d040-a851-4b52-9a73-2fa4f0e919d3",
    "content": [
      "东吴与上国，万里路迢迢。",
      "为别晨昏久，全轻水陆遥。",
      "湘阴岛上寺，楚色月中潮。",
      "到此一长望，知君积恨销。"
    ]
  },
  {
    "title": "越女词",
    "author": "鲍溶",
    "id": "d5febff1-aa0d-482a-91ce-09733762f19d",
    "content": [
      "越女芙蓉妆，浣纱清浅水。",
      "忽惊春心晓，不敢思君子。",
      "君子纵我思，宁来浣溪里。"
    ]
  },
  {
    "title": "送黄构擢第后归江南",
    "author": "孟郊",
    "id": "46adb3aa-63a6-4481-b0f9-842f35cb1edb",
    "content": [
      "澹澹沧海气，结成黄香才。",
      "幼龄思奋飞，弱冠游灵台。",
      "一鹗顾乔木，众禽不敢猜。",
      "一骥骋长衢，众兽不敢陪。",
      "遂得会风雨，感通如云雷。",
      "至矣小宗伯，确乎心不回。",
      "能令幽静人，声实喧九垓。",
      "却忆江南道，祖筵花里开。",
      "春风不能别，别罢空徘徊。"
    ]
  },
  {
    "title": "鄠杜旧居二首 一",
    "author": "韦庄",
    "id": "e713c00b-1987-46ab-9352-6e7495e2d0e1",
    "content": [
      "却到山阳事事非，谷云谿鸟尚相依。",
      "阮咸贫去田园尽，向秀归来父老稀。",
      "秋雨几家红稻熟，野塘何处锦鳞肥？",
      "年年为献东堂策，长是芦花别钓矶。"
    ]
  },
  {
    "title": "遥同蔡起居偃松篇",
    "author": "张说",
    "id": "e4460d2c-7917-4469-8b05-9c74d892acc2",
    "content": [
      "清都众木总荣芬，传道孤松最出群。",
      "名接天庭长景色，气连宫阙借氛氲。",
      "悬池的的停华露，偃盖重重拂瑞云。",
      "不借流膏助仙鼎，愿将桢干捧明君。",
      "莫比冥灵楚南树，朽老江边代不闻。"
    ]
  },
  {
    "title": "和春深二十首 十九",
    "author": "白居易",
    "id": "9609189c-395d-4d53-b23a-be20166da715",
    "content": [
      "何处春深好，春深娶妇家。",
      "两行笼里烛，一树扇间花。",
      "宾拜登华席，亲迎障幰车。",
      "催妆诗未了，星斗渐倾斜。"
    ]
  },
  {
    "title": "蓼花",
    "author": "郑谷",
    "id": "76b50631-cdd2-48d5-b829-1d3e179049da",
    "content": [
      "蔟蔟复悠悠，年年拂漫流。",
      "差池伴黄菊，冷澹过清秋。",
      "晚带鸣虫急，寒藏宿鹭愁。",
      "故溪归不得，凭仗系渔舟。"
    ]
  },
  {
    "title": "山居",
    "author": "鲍溶",
    "id": "ddff19c3-95ce-4590-a612-ddf958a308f6",
    "content": [
      "窈窕垂涧萝，蒙茸黄葛花。",
      "鸳鸯怜碧水，照影舞金沙。"
    ]
  },
  {
    "title": "春日与王右丞过新昌里访吕逸人不遇",
    "author": "裴迪",
    "id": "fce06ca0-8b8f-4ce9-b83b-425e062ecbce",
    "content": [
      "恨不逢君出荷蓑，青松白屋更无他。",
      "陶令五男曾不有，蒋生三径枉相过。",
      "芙蓉曲沼春流满，薜荔成帷晚霭多。",
      "闻说桃源好迷客，不如高卧眄庭柯。"
    ]
  },
  {
    "title": "李花二首 二",
    "author": "韩愈",
    "id": "07b07804-4b6a-41f7-8a62-542e60a6a2a9",
    "content": [
      "当春天地争奢华，洛阳园苑尤纷拏。",
      "谁将平地万堆雪，翦刻作此连天花。",
      "日光赤色照未好，明月暂入都交加。",
      "夜领张彻投卢仝，乘云共至玉皇家。",
      "长姬香御四罗列，缟裙练帨无等差。",
      "静濯明妆有所奉，顾我未肯置齿牙。",
      "清寒莹骨肝胆醒，一生思虑无由邪。"
    ]
  },
  {
    "title": "蓝田溪杂咏二十二首 衔鱼翠鸟",
    "author": "钱起",
    "id": "16b9f041-fd22-452c-a23e-137ee4703aee",
    "content": [
      "有意莲叶间，瞥然下高树。",
      "擘波得潜鱼，一点翠光去。"
    ]
  },
  {
    "title": "唐大飨拜洛乐章 敬和",
    "author": "则天皇后",
    "id": "0c3546fa-1331-49aa-8f8e-4e5776359ef7",
    "content": [
      "兰俎既升，苹羞可荐。",
      "金石载设，咸英已变。",
      "林泽斯总，山川是徧。",
      "敢用敷诚，实惟忘倦。"
    ]
  },
  {
    "title": "送清江上人",
    "author": "法照",
    "id": "ffb26ef1-cdd2-4992-b294-f289c5136274",
    "content": [
      "越人僧体古，清虑洗尘劳。",
      "一国诗名远，多生律行高。",
      "见山援葛藟，避世著方袍。",
      "早晚云门去，侬应逐尔曹。"
    ]
  },
  {
    "title": "琴曲歌辞 别鹄操",
    "author": "韩愈",
    "id": "781a5cf4-dc33-45f0-be78-ae0dcdb04aa1",
    "content": [
      "雄鹄衔枝来，雌鹄啄泥归。",
      "巢成不生子，大义当乖离。",
      "江汉水之大，鹄身鸟之微。",
      "更无相逢日，安可相随飞。"
    ]
  },
  {
    "title": "喜雍陶秋夜访宿",
    "author": "姚合",
    "id": "eebece54-954a-4d4e-a973-1a05a3461a0b",
    "content": [
      "晓立侍炉烟，夜归蓬荜眠。",
      "露华明菊上，萤影灭灯前。",
      "清漏和碪叠，栖禽与叶连。",
      "高人来此宿，为似在山颠。"
    ]
  },
  {
    "title": "书志赠畅当",
    "author": "李端",
    "id": "f81acf44-ba49-457e-9735-26292f63ec3b",
    "content": [
      "少喜神仙术，未去已蹉跎。",
      "壮志一为累，浮生事渐多。",
      "衰颜不相识，岁暮定相过。",
      "请问宗居士，君其奈老何。"
    ]
  },
  {
    "title": "寄元孚道人",
    "author": "陈陶",
    "id": "09cdbdb6-a239-4e77-ad7a-32ae4e670d71",
    "content": [
      "梵宇章句客，佩兰三十年。",
      "长乘碧云马，时策翰林鞭。",
      "曩事五岳游，金衣曳祥烟。",
      "高攀桐君手，左倚𬸚𬸦肩。",
      "哭玉秋雨中，摘星春风前。",
      "横辀截洪偃，凭几见广宣。",
      "尔来寤华胥，石壁孤云眠。",
      "龙降始得偈，龟老方巢莲。",
      "内殿无文僧，驱虞谁能牵。",
      "因之问楚水，吊屈几潺湲。"
    ]
  },
  {
    "title": "送令狐焕赴阙",
    "author": "贯休",
    "id": "d6a74210-3717-4c21-9671-5e2184e494c6",
    "content": [
      "渚宫遥落日，相送碧江湄。",
      "陟也须为相，天乎更赞谁。",
      "风高樯力出，霞热鸟行迟。",
      "此去多来客，无忘慰所思。"
    ]
  },
  {
    "title": "云中道上作",
    "author": "施肩吾",
    "id": "0b66f80f-9b47-472e-9685-ee18aa72835a",
    "content": [
      "羊马群中觅人道，鴈门关外绝人家。",
      "昔时闻有云中郡，今日无云空见沙。"
    ]
  },
  {
    "title": "御箭连中双兔",
    "author": "苏颋",
    "id": "cafb9d75-dac5-44e1-8cab-378fadc05fe0",
    "content": [
      "宸游经上苑，羽猎向闲田。",
      "狡兔初迷窟，纤骊讵著鞭。",
      "三驱仍百步，一发遂双连。",
      "影射含霜草，魂消向月弦。",
      "欢声动寒木，喜气满晴天。",
      "那似陈王意，空随乐府篇。"
    ]
  },
  {
    "title": "关山月",
    "author": "杨巨源",
    "id": "02bd5366-b3b8-4d23-92f9-5857e9256ce2",
    "content": [
      "苍茫临故关，迢遰照秋山。",
      "万里平芜静，孤城落叶闲。",
      "露浓栖鴈起，天远戍兵还。",
      "复映征西府，光深组练间。"
    ]
  },
  {
    "title": "景龙四年正月五日移仗蓬莱宫御大明殿会吐蕃骑马之戏因重为柏梁体联句",
    "author": "中宗皇帝",
    "id": "19a60c13-e4f4-4653-8262-70e474cc636a",
    "content": [
      "大明御宇临万方，顾慙内政翊陶唐。",
      "鸾鸣凤舞向平阳，秦楼鲁馆沐恩光。",
      "无心为子辄求郎，雄才七步谢陈王。",
      "当熊让辇媿前芳，再司铨筦恩可忘。",
      "文江学海思济航，万邦考绩臣所详。",
      "著作不休出中肠，权豪屏迹肃严霜。",
      "铸鼎开岳造明堂，玉醴由来献寿觞。"
    ]
  }
]